# -*- mode: mandoku-view -*-
#+TITLE: 白氏長慶集
#+DATE: 2015-09-23 10:18:43
#+PROPERTY: JUAN 20


　　初罷中書舍人¶
自慙拙宦叨清貴還有癡心怕素飱或望¶君臣相獻替
可圗妻子免飢寒性疎豈合¶承恩久命薄元知濟事難
分寸寵光酬未¶得不休更擬覓何官
<pb:KR4c0069_WYG_019-1b>
　　　宿陽城驛對月(自此後詩赴/杭州¶路中作)<md:KR4c0069_SBCK_020-1b>¶親故尋回駕妻孥未出闗鳳皇池上月送¶我過商山¶
　　　商山路有感(并序/)¶
前年夏予自忠州刺史除書歸闕時刑部¶李十一侍郎
户部崔二十貟外亦自灃果¶二郡守徵還相次入闗皆
同此路今年予¶自中書舍人授杭州刺史又由此途出
二¶君已逝予獨南行追歎興懷慨然成詠後¶來有與予
杓直虞平游者見此短什能無<md:KR4c0069_SBCK_020-2a>¶惻惻乎儻未㤀情請為
<pb:KR4c0069_WYG_019-2a>
繼和長慶二年七¶月三十日題於内鄉縣南亭云爾¶
憶昨徵還日三人歸路同此生都是夢前¶事旋成空杓
直泉埋玉虞平燭過風唯殘¶樂天在頭白向江東¶
　　　重感¶
停驂歇路隅重感一長吁擾擾生還死紛¶紛榮又枯困
支青竹杖閒捋白髭鬚莫歎¶身衰老交游半已無<md:KR4c0069_SBCK_020-2b>¶　　　逢張十八貟外籍¶
旅思正茫茫相逢此道傍曉嵐林葉闇秋¶露草花香白
<pb:KR4c0069_WYG_019-2b>
髮江城守青衫水部郎客亭¶同宿處忽似夜歸鄉¶
　　　赴杭州重宿棣華驛見楊八舊詩¶感題一絶
往恨今愁應不殊題詩梁下又踟蹰羨君¶猶夢見兄弟
我到天明睡亦無¶
　　　寓言題僧¶
劫風火起燒荒宅苦海波生蕩破船力小<md:KR4c0069_SBCK_020-3a>¶無因救焚溺
清涼山下且安禪¶
　　　内鄉縣村路作
<pb:KR4c0069_WYG_019-3a>
日下風髙野路涼緩驅疲馬闇思鄉渭村¶秋物應如此
棗赤棃紅稻穗黄¶
　　　路上寄銀匙與阿龜¶
謫宦心都慣辭鄉去不難緣留龜子住涕¶淚一䦨干小
子須嬌養鄒婆為好看銀匙¶封寄汝憶我即加飱¶
　　　山泉煎茶有懷<md:KR4c0069_SBCK_020-3b>¶坐酌泠泠水看煎瑟瑟塵無由持一盌寄¶與愛茶人¶
　　　郢州贈别王八使君
<pb:KR4c0069_WYG_019-3b>
昔是詩狂客今為酒病夫強吟翻悵望縱¶醉不歡娛鬢
髮三分白交親一半無郢城¶君莫厭猶校近京都¶
　　　吉祥寺見錢侍郎題名¶
雲雨三年别風波萬里行愁來正蕭索况¶見故人名<md:KR4c0069_SBCK_020-4a>¶　　　重到江州感舊遊題郡樓十一韻¶
掌綸知是忝剖竹信為榮才薄官仍重恩¶深責尚輕昔
徵從典午今出自承明鳳詔¶休揮翰漁歌欲濯纓還乘
小艛艓(音樓牒/小舟也)却到古¶湓城醉客臨江待禪僧出郭迎
<pb:KR4c0069_WYG_019-4a>
青山滿眼¶在白髮半頭生又較三年老何曽一事成¶重
過蕭寺宿再上庾樓行雲水新秋思閭¶閻舊日情郡民
猶認得司馬詠詩聲¶
　　　贈江州李十使君貟外十四韻<md:KR4c0069_SBCK_020-4b>¶我本江湖上悠悠任運身朝隨賣藥客暮¶伴釣魚人迹
為燒丹隠家緣嗜酒貧經過¶剡溪雪尋覓武陵人豈有
疎狂性堪為侍¶從臣仰頭驚鳳闕下口觸龍鱗劒珮辭
天¶上風波向海濵非賢虚偶聖無屈敢求伸¶昔去曽同
<pb:KR4c0069_WYG_019-4b>
日今來即後塵(元和末與李貟外同日黜/官今又相次出為刺史)中年俱白鬢
仕¶宦各朱輪長短才雖異榮枯事略均殷勤¶李貟外不
合不相親¶
　　　題别遺愛草堂兼呈李十使君<md:KR4c0069_SBCK_020-5a>¶(李亦廬山人/常隠白鹿洞)
曽住爐峯下書堂對藥臺斬新蘿徑合依¶舊竹窓開砌
水親開決池荷手自栽五年¶方蹔至一宿又須回縱未
長歸得猶勝不¶到來君家白鹿洞聞道亦生苔¶
　　　重題
<pb:KR4c0069_WYG_019-5a>
泉石尚依依林疎僧亦稀何年辭水閣今¶夜宿雲扉謾
獻長楊賦虚抛薜荔衣不能¶成一事贏得白頭歸¶
　　　夜泊旅望<md:KR4c0069_SBCK_020-5b>¶少睡多愁客中宵起望鄉沙明連浦月帆¶白滿船霜近
海江彌濶迎秋夜更長煙波¶三十宿猶未到錢塘¶
　　　九江北岸遇風雨¶
黄梅縣邊黄梅雨白頭浪裏白頭翁九江¶濶處不見岸
五月盡時多惡風人間穏路¶應無限何事抛身在此中
<pb:KR4c0069_WYG_019-5b>
　　　舟中晚起¶
日髙猶掩水窓眠枕簟清涼八月天泊處<md:KR4c0069_SBCK_020-6a>¶或依沽酒店
宿時多伴釣魚船退身江海¶應無用憂國朝廷自有賢
且向錢塘湖上¶去冷吟閒醉二三年¶
　　　秋寒¶
雪鬢年顔老霜庭景氣秋病看妻撿藥寒¶遣婢梳頭身
外名何有人間事且休澹然¶方寸内唯擬學虛舟¶
　　　初到郡齋寄錢湖州李蘇州¶(聊取二郡一哂/故有落句之戲)
<pb:KR4c0069_WYG_019-6a>
俱來滄海郡半作白頭翁謾道風煙接何<md:KR4c0069_SBCK_020-6b>¶曽笑語同吏
稀秋稅畢客散晚亭空霽後¶當樓月潮來滿座風霅(直/甲)
(切水名/在吳興)溪殊冷僻茂苑太¶繁雄唯此錢塘郡閒&KR0713;恰得
中¶
　　　對酒自勉¶
五十江城守停杯一自思頭仍未盡白官¶亦不全卑榮
寵尋過分歡娛已校遲肺傷¶雖怕酒心健尚誇詩夜舞
吳娘袖春歌蠻¶子詞猶堪三五歲相伴醉花時
<pb:KR4c0069_WYG_019-6b>
　　　郡樓夜宴留客<md:KR4c0069_SBCK_020-7a>¶北客勞相訪東樓為一開卷簾待月出把¶火看潮來艷
聽竹枝曲香傳蓮子杯寒天¶殊未曉歸騎且遲迴¶
　　　醉題候仙亭¶
蹇步垂朱綬華纓映白鬚何因駐衰老只¶有且歡娛酒
興還應在詩情可便無登山¶與臨水猶未要人扶¶
　　　東院¶
松下軒廊竹下房暖簷晴日滿繩牀淨名<md:KR4c0069_SBCK_020-7b>¶居士經三卷
<pb:KR4c0069_WYG_019-7a>
榮啓先生琴一張老去齒衰¶嫌橘醋病來肺渴覺茶香
有時閒酌無人¶伴獨自騰騰入醉鄉¶
　　　虚白堂¶
虚白堂前衙退後更無一事到中心移牀¶就月簷閒卧
臥詠閒詩側枕琴¶
　　　閒夜詠懷因招周協律劉薛二秀才¶
世名撿束為朝士心性疎慵是野夫髙置¶寒燈如客店
深藏夜火似僧爐香濃酒熟<md:KR4c0069_SBCK_020-8a>¶能嘗否冷澹詩成肯和無
<pb:KR4c0069_WYG_019-7b>
若厭雅唫須俗¶飲妓筵勉力為君鋪¶
　　　晩興¶
極浦收殘雨髙城駐落暉山明虹半出松¶闇鶴雙歸將
吏隨衙散文書入務稀閒吟¶倚新竹筠粉汙朱衣¶
　　　衰病¶
老與病相仍華簪髮不勝行多朝散藥睡¶少夜停燈祿
食分供鶴朝衣減施僧性多<md:KR4c0069_SBCK_020-8b>¶移不得郡政謾如繩¶
　　　病中對病鶴
<pb:KR4c0069_WYG_019-8a>
同病病夫憐病鶴精神不損翅翎傷未堪¶再舉摩霄漢
只合相隨覓稻粱但作悲吟¶和嘹唳難將俗貌對昂藏
唯應一事宜為¶伴我髮君毛俱似霜¶
　　　夜歸¶
半醉閒行湖岸東馬鞭敲鐙轡瓏璁萬株¶松樹青山上
十里沙堤明月中樓角漸移<md:KR4c0069_SBCK_020-9a>¶當路影潮頭欲過滿江風
歸來未放笙歌¶散畫㦸門開蠟燭紅¶
　　　臘後歲前遇景詠意
<pb:KR4c0069_WYG_019-8b>
海梅半白栁微黄凍水初融日欲長度臘¶都無苦霜霰
迎春先有好風光郡中起晚¶聽衙鼓城上行慵倚女牆
公事漸閒身且¶健使君殊未厭餘杭¶
　　　白髮¶
雪髮隨梳落霜毛繞鬢垂加添老氣味改<md:KR4c0069_SBCK_020-9b>¶變舊容儀不
肯長如漆無過總作絲最憎¶明鏡裏黑白半頭時¶
　　　錢湖州以箬(如灼/切)下酒李蘇州以五酘(大透切/重釀酒)¶
　　　　酒相次寄到無因同飲聊詠所懷
<pb:KR4c0069_WYG_019-9a>
勞將箬下㤀憂物寄與江城賣酒翁鐺脚¶三州何處會
甕頭一盞幾時同傾如竹葉¶盈樽綠飲作桃花上面紅
莫怪殷勤醉相¶憶曽陪西省與南宫¶
　　　花樓望雪命宴賦詩<md:KR4c0069_SBCK_020-10a>¶連天際海白皚皚好上髙樓望一迴何處¶更能分道路
此時兼不認池臺萬重雲樹¶山頭翠百尺花樓江畔開
素壁聮題分韻¶句紅爐巡飲暖寒盃氷鋪湖水銀為面
風¶捲汀沙玉作堆絆惹舞人春艷曳勾留醉¶客夜徘徊
<pb:KR4c0069_WYG_019-9b>
輸將虛白堂前鶴失却樟亭驛¶後梅别有故情偏憶得
曽經窮苦照書來¶
　　　晩歲¶
壯歲忽已去浮榮何足論身為百口長官<md:KR4c0069_SBCK_020-10b>¶是一州尊不
覺白雙鬢徒言朱兩轓病難¶施郡政老未答君恩歲暮
别兄弟年衰無¶子孫惹愁諳世網治苦賴空門擥(魯敢/切手)
(取/也)帶知腰¶痩看燈覺眼昏不緣衣食繫尋合返丘園¶
　　　宿竹閣
<pb:KR4c0069_WYG_019-10a>
晚坐松簷下宵眠竹閣間清虚當服藥幽¶獨抵歸山巧
未能勝拙&KR0713;應不及閒無勞¶别修道即此是𤣥闗¶
　　　歲暮枉衢州張使君書并詩因以長句<md:KR4c0069_SBCK_020-11a>¶報之¶
西州彼此意何如官職蹉跎歲欲除浮石¶潭邊停五馬
望濤樓上得雙魚萬言舊手¶才難敵五字新題思有餘
貧薄詩家無好¶物反投桃李報瓊琚¶
　　　和薛秀才尋梅花同飲見贈¶
忽驚林下發寒梅便試花前飲冷盃白馬¶走迎詩客去
<pb:KR4c0069_WYG_019-10b>
紅筵鋪待舞人來歌聲怨處¶微微落酒氣醺時旋旋開
若到歲寒無雨<md:KR4c0069_SBCK_020-11b>¶雪猶應醉得兩三迴¶
　　　與諸客空腹飲¶
隔宿書招客平明飲暖寒麴神寅日合酒¶聖卯時歡促
膝纔飛白酡顔已渥丹碧籌¶攢米椀紅袖拂骰盤醉後
歌尤異狂來舞¶不難抛盃語同坐莫作老人看¶
　　　小歲日對酒唫錢湖州所寄詩¶
獨酌無多興閒吟有所思一杯新歲酒兩¶句故人詩楊
<pb:KR4c0069_WYG_019-11a>
栁初黄日髭鬚半白時蹉跎<md:KR4c0069_SBCK_020-12a>¶春氣味彼此老心知¶
　　　錢塘湖春行¶
孤山寺北賈亭西水面初平雲脚低幾處¶早鶯爭暖樹
誰家新燕啄春泥亂花漸欲¶迷人眼淺草纔能没馬蹄
最愛湖東行不¶足綠楊陰裏白沙堤¶
　　　題靈隠寺紅辛夷花戲酬光上人¶
紫粉筆含尖火焰紅臙脂染小蓮花芳情¶鄉思知多少
惱得山僧悔出家<md:KR4c0069_SBCK_020-12b>¶
<pb:KR4c0069_WYG_019-11b>
　　　重向火¶
火銷灰復死疎棄已經旬豈是人情薄其¶如天氣春風
寒忽再起手冷重相親却就¶紅爐坐心如逢故人¶
　　　候仙亭同諸客醉作¶
謝安山下空攜妓栁惲洲邊只賦詩爭及¶湖亭今日會
嘲花詠水贈蛾眉¶
　　　城上¶
城上鼕鼕鼓朝衙復晚衙為君慵不出落<md:KR4c0069_SBCK_020-13a>¶盡遶城花
<pb:KR4c0069_WYG_019-12a>
　　　早行林下¶
披衣未冠櫛晨起入前林宿露殘花氣朝¶光新葉隂傍
松人迹少隔竹鳥聲深閒倚¶小橋立傾頭時一唫¶
　　　送李校書趂寒食歸義興山居¶
大見騰騰詩酒客不憂生計似君稀到舍¶將何作寒食
滿船惟載樹隂歸¶
　　　題孤山寺山石榴花示諸僧衆<md:KR4c0069_SBCK_020-13b>¶山榴花似結紅巾容豔新妍占斷春色相¶故闗行道地
<pb:KR4c0069_WYG_019-12b>
香塵擬觸坐禪人瞿曇弟子¶君知否恐是天魔女化身¶
　　　獨行¶
闇誦黄庭經在口閒攜青竹杖隨身晩花¶新筍堪為伴
獨入林行不要人¶
　　　二月五日花下作¶
二月五日花如雪五十二人頭似霜聞有¶酒時須笑樂
不闗身事莫思量羲和趂日<md:KR4c0069_SBCK_020-14a>¶沈西海鬼伯驅人葬北邙
只有且來花下¶醉從人笑道老顛狂
<pb:KR4c0069_WYG_019-13a>
　　　戲題木蘭花¶
紫房日照臙脂拆素豔風吹膩粉開怪得¶獨饒脂粉態
木蘭曽作女郎來¶
　　　清明日觀妓舞聽客詩¶
看舞顔如玉聽詩韻似金綺羅從許笑絃¶管不妨吟可
惜春風老無嫌酒盞深辭花¶送寒食併在此時心<md:KR4c0069_SBCK_020-14b>¶　　　西湖晚歸回望孤山寺贈諸客¶
栁湖松島蓮花寺晚動歸橈出道場盧橘¶子低山雨重
<pb:KR4c0069_WYG_019-13b>
棕櫚葉戰水風涼煙波澹蕩¶摇空碧樓殿參差倚夕陽
到岸請君回首¶望蓬萊宫在海中央¶
　　　湖中自照¶
重重照影看容鬢不見朱顔見白絲失却¶少年無覓處
泥他湖水欲何為¶
　　　贈蘇鍊師<md:KR4c0069_SBCK_020-15a>¶兩鬢蒼然心浩然松窓深處藥爐前攜將¶道士通宵語
忘却花光盡日眠明鏡懶開¶長在匣素琴欲弄半無絃
<pb:KR4c0069_WYG_019-14a>
猶嫌莊子多詞¶句只讀逍遥六七篇¶
　　　杭州春望¶
望海樓明照曙霞(城東樓名/望海樓)護江堤白蹋晴沙濤聲¶夜
入伍貟廟栁色春藏蘇小家紅袖織綾¶誇柹蔕(杭州出/柹蔕花)
(者尤/佳也)青旗沽酒趂棃花(其俗釀酒趂棃花/時熟號為梨花春)誰開湖寺西
南¶路草綠裙腰一道斜<md:KR4c0069_SBCK_020-15b>¶(孤山寺路在湖州中/草綠時望如裙腰)
　　　飲散夜歸贈諸客¶
鞍馬夜紛紛香街起暗塵回鞭招飲妓分¶火送歸人風
<pb:KR4c0069_WYG_019-14b>
月應堪惜杯觴莫厭頻明朝¶三月盡忍不送殘春¶
　　　湖亭晚歸¶
盡日湖亭臥心閒事亦稀起因殘醉醒坐¶待晚涼歸松
雨飄藤帽江風透葛衣栁堤¶行不厭沙軟絮霏霏¶
　　　東樓南望八韻<md:KR4c0069_SBCK_020-16a>¶不厭東南望江樓對海門風濤生有信天¶水合無痕鷁
帶雲帆動鷗和雪浪翻魚鹽¶聚為市煙火起成村日脚
金波碎峯頭鈿¶㸃繁送秋千里鴈報暝一聲&KR0400;已豁煩
<pb:KR4c0069_WYG_019-15a>
襟¶悶仍開病眼昏郡中登眺處無勝此東軒¶
　　　醉中酬殷協律¶
泗水亭邊一分散浙江樓上重遊陪揮鞭¶二十年前别
命駕三千里外來醉袖放狂¶相向舞愁眉和笑一時開
留君夜住非無<md:KR4c0069_SBCK_020-16b>¶分且盡青娥紅燭臺¶
　　　孤山寺遇雨¶
拂波雲色重洒葉雨聲繁水鷺雙飛起風¶荷一向翻空
濛連北岸蕭颯入東軒或擬¶湖中宿留船在寺門
<pb:KR4c0069_WYG_019-15b>
　　　樟亭雙櫻樹¶
南館西軒兩樹櫻春條長足夏陰成素華¶朱實今雖盡
碧葉風來别有情¶
　　　湖上夜飲<md:KR4c0069_SBCK_020-17a>¶郭外迎人月湖邊醒酒風誰留使君飲紅¶燭在舟中¶
　　　贈沙鷗¶
老逼敎垂白官科遣着緋形骸雖有累方¶寸却無機遇
酒多先醉逢山愛晚歸沙鷗¶不知我猶避隼旟飛
<pb:KR4c0069_WYG_019-16a>
　　　餘杭形勝¶
餘杭形勝四方無州傍青山縣枕湖遶郭¶荷花三十里
拂城松樹一千株夢兒亭古<md:KR4c0069_SBCK_020-17b>¶傳名謝敎妓樓新道姓蘇
(州西靈隠山上有夢謝亭即是杜明浦夢謝靈/運之所因名客兒也蘇小小本錢塘妓人也)獨有使
君年太¶老風光不稱白髭鬚¶
　　　江樓夕望招客¶
海天東望夕茫茫山勢川形濶復長燈火¶萬家城四畔
星河一道水中央風吹古木¶晴天雨月照平沙夏夜霜
<pb:KR4c0069_WYG_019-16b>
能就江樓銷暑¶否比君茅舍較清涼¶
　　　新秋病起¶
一葉落梧桐年光半又空秋多上階日涼<md:KR4c0069_SBCK_020-18a>¶足入懷風病
痩形如鶴愁焦鬢似蓬損心¶詩思裏伐性酒狂中華蓋
何曽惜金丹不¶致功猶須自慙愧得作白頭翁¶
　　　木芙蓉花下招客飲¶
晚涼思飲兩三盃召得江頭酒客來莫怕¶秋無伴醉物
水蓮花盡木蓮開
<pb:KR4c0069_WYG_019-17a>
　　　悲歌¶
白頭新洗鏡新磨老逼身來不奈何耳裏¶頻聞故人死
眼前唯覺少年多塞鴻遇暖<md:KR4c0069_SBCK_020-18b>¶猶回翅江水因潮亦反波
獨有衰顔留不¶得醉來無計但悲歌¶
　　　江樓晚眺景物鮮奇吟翫成篇寄水¶部張貟外¶
澹煙疎雨間斜陽江色鮮明海氣涼蜃散¶雲收破樓閣
虹殘水照斷橋梁風翻白浪¶花千片鴈㸃青天字一行
好著丹青圗寫¶取題詩寄與水曹郎
<pb:KR4c0069_WYG_019-17b>
　　　夜招周協律兼答所贈<md:KR4c0069_SBCK_020-19a>¶滿眼雖多客開眉復向誰少年非我伴秋¶夜與君期落
魄俱躭酒殷勤共愛詩相憐¶别有意彼此老無兒¶
　　　重酬周判官¶
秋愛冷吟春愛醉詩家眷屬酒家仙若敎¶早被浮名繫
可得閒遊三十年¶
　　　飲後夜醒¶
黄昏飲散歸來臥夜半人扶強起行枕上¶酒容和睡醒
<pb:KR4c0069_WYG_019-18a>
樓前海月伴潮生將歸梁燕<md:KR4c0069_SBCK_020-19b>¶還重宿欲滅窓燈却復明
直至曉來猶妄¶想耳中如有管絃聲¶
　　　代賣薪女贈諸妓¶
亂蓬為鬢布為巾曉蹋寒山自負薪一種¶錢塘江畔女
着紅騎馬是何人¶
　　　奉和李大夫題新詩二首各六韻¶
　　　　因嚴亭¶(一作固嚴/)
箕潁人窮獨蓬壺路阻難何如兼吏隠復¶得事躋攀巖
<pb:KR4c0069_WYG_019-18b>
樹羅階下江雲貯棟間似移<md:KR4c0069_SBCK_020-20a>¶天目石疑入武丘山清景
徒堪賞皇恩肯¶放閒遥知興未足即被詔徵還¶
　　　　&KR0111;筌亭¶
翠巘公門對朱軒野逕連只開新户牖不¶改舊風煙空
室閒生白髙情澹入𤣥酒容¶同座勸詩借屬城傳自笑
滄江畔遥思絳¶帳前庭臺隨事有爭敢比㤀筌¶
　　　予以長慶二年冬十月到杭州明年¶秋九月始
　　　　與范陽盧賈汝南周元範<md:KR4c0069_SBCK_020-20b>¶蘭陵蕭恱清河崔
<pb:KR4c0069_WYG_019-19a>
　　　　求東萊劉方輿同¶遊恩德寺之泉洞竹石籍
　　　　甚久矣及¶兹目擊果愜心期因自嗟云到郡
　　　　周¶歲方來入寺半日復去俯視朱綬仰¶睇白
　　　　雲有愧於心遂留絶句¶
雲水埋藏恩德洞簪裾束縛使君身慙來¶不宿歸州去
應被山呼作俗人¶
　　　早冬¶
十月江南天氣好可憐冬景似春華霜輕<md:KR4c0069_SBCK_020-21a>¶未殺萋萋草
<pb:KR4c0069_WYG_019-19b>
日暖初乾漠漠沙老柘葉黄¶如嫩樹寒櫻枝白是狂花
此時却羨閒人¶醉五馬無由入酒家¶
　　　歲假内命酒贈周判官蕭協律¶
共知欲老流年急且喜新正假日頻聞健¶此時相勸醉
偷閒何處共尋春脚隨周叟¶行猶疾頭比蕭翁白未勻
歲酒先拈辭不¶得被君推作少年人¶
　　　與諸客攜酒尋去年梅花有感<md:KR4c0069_SBCK_020-21b>¶馬上同攜今日盃湖邊共覓去年梅年年¶只是人空老
<pb:KR4c0069_WYG_019-20a>
處處何曽花不開詩思又牽¶吟咏發酒酣閒喚管絃來
樽前百事皆依¶舊㸃檢惟無薛秀才¶(去年與薛景文/同賞今年長逝)
　　　醉送李協律赴湖南辟命因寄沈八¶中丞¶
富陽山底樟亭畔立馬停舟飛酒盃曽共¶中丞情繾綣
暫留協律語踟蹰紫微星北¶承恩去青草湖南稱意無
不羨君官羨君<md:KR4c0069_SBCK_020-22a>¶幕幕中收得阮元瑜¶
　　　内道場永讙上人就郡見訪善說維¶摩經臨别
　　　　請詩因以此贈
<pb:KR4c0069_WYG_019-20b>
五夏登壇内殿師水為心地玉為儀正傳¶金粟如來偈
何用錢塘太守詩苦海出來¶應有路靈山别後可無期
他生莫㤀今朝¶㑹虚白亭中發藥時¶
　　　見李蘇州示男阿武詩自感成詠¶
遥羨青雲裏祥鸞正引雛自憐滄海畔老<md:KR4c0069_SBCK_020-22b>¶蚌不生珠¶
　　　正月十五日夜月¶
歲熟人心樂朝遊復夜遊春風來海上明¶月在江頭燈
火家家市笙歌處處樓無妨¶思帝里不合厭杭州
<pb:KR4c0069_WYG_019-21a>
　　　題州北路傍老栁樹¶
皮枯緣受風霜久條短為經攀折頻但見¶半衰當此路
不知初種是何人雪花零碎¶逐年減煙葉稀疎隨分新
莫道老株芳意<md:KR4c0069_SBCK_020-23a>¶少逢春猶勝不逢春¶
　　　題清頭陀¶
頭陀獨宿寺西峯百尺禪菴半夜鐘煙月¶蒼蒼風瑟瑟
更無雜樹對山松¶
　　　自歎二首
<pb:KR4c0069_WYG_019-21b>
形羸自覺朝湌減睡少偏知夜漏長實事¶漸消虚事在
銀魚金帶遶腰光¶
二毛曉落梳頭懶兩眼春昏㸃藥頻唯有¶閒行猶得在
心情未到不如人<md:KR4c0069_SBCK_020-23b>¶　　　湖上醉中代諸妓寄嚴郎中¶
笙歌杯酒正歡娛忽憶仙郎望帝都借問¶連宵直南省
何如盡日醉西湖蛾眉别久¶心知否雞舌含多口厭無
還有些些惆悵¶事春來山路見蘼蕪
<pb:KR4c0069_WYG_019-22a>
　　　自詠¶
悶發每吟詩引興興來兼酌酒開顔欲逢¶暇日先招客
正對衙時亦望山勾檢簿書¶多鹵莽隄防官吏少機闗
誰能頭白勞心<md:KR4c0069_SBCK_020-24a>¶力人道無才也是閒¶
　　　晚興¶
草淺馬翩翩新晴薄暮天栁條春拂面衫¶袖醉垂鞭立
語花隄上行吟水寺前等閒¶消一日不覺過三年¶
　　　早興
<pb:KR4c0069_WYG_019-22b>
晨光出照屋梁明初打開門鼓一聲犬上¶階眠知地濕
鳥臨窓語報天晴半銷宿酒¶頭仍重新脫冬衣體乍輕
睡覺心空思想<md:KR4c0069_SBCK_020-24b>¶盡近來鄉夢不多成¶
　　　竹樓宿¶
小書樓下千竿竹深火爐前一盞燈此處¶與誰相伴宿
燒丹道士坐禪僧¶
　　　湖上招客送春汎舟¶
欲送殘春招酒伴客中誰最有風情兩瓶¶箬下新開得
<pb:KR4c0069_WYG_019-23a>
一曲霓裳初敎成(時崔湖州寄新箬下酒來/樂妓案霓裳羽衣曲初畢)排比管絃¶
行翠袖指麾船舫㸃紅旌慢牽好向湖心¶去恰似菱花
鏡上行<md:KR4c0069_SBCK_020-25a>¶　　　戲醉客¶
莫言魯國書生懦莫把杭州刺史欺醉客¶請君開眼望
綠楊風下有紅旗¶
　　　紫陽花¶(招賢寺有山花一樹無人知名色紫氣/香芳麗可愛頗類仙物因以紫陽花名)
　　　　(之/)
<pb:KR4c0069_WYG_019-23b>
何年植向仙壇上早晚移栽到梵家雖在¶人間人不識
與君名作紫陽花¶
　
　
　
　
　
　白氏長慶集巻二十

<pb:KR4c0069_WYG_020-1a>
欽定四庫全書
　白氏長慶集卷二十一
　　　　　　　　　　　　唐　白居易　撰
　　　後序
前三年元微之為予編次文集而敘之凡五帙每帙十
卷訖長慶二年冬號白氏長慶集邇來復有格詩律詩
碑誌序記表贊以類相附合為卷軸又從五十一以降
卷而第之是時大和二年秋予春秋五十有七目昏頭
<pb:KR4c0069_WYG_020-1b>
白衰也久矣拙音狂句亦已多矣由兹而後宜其絶筆
若餘習未盡時時一詠亦不自知也因附前集報微之
故復序于卷首云爾(按此序宜與元相序同列帙首今/遍考諸本俱附此卷姑仍其舊)
　　格詩謌行雜體(凡五十七首/)
　　　郡齋旬假命宴呈座客示郡寮(自此後在/蘇州作)
公門日兩衙公假月三旬衙用決簿領旬以會親賔公
多及私少勞逸常不均况為劇郡長安得閒宴頻下車
已二月開筵始今晨初黔軍厨突一拂郡榻塵既備獻
<pb:KR4c0069_WYG_020-2a>
酬禮亦具水陸珍萍醅箬溪醑水鱠松江鱗侑食樂懸
動佐懽妓席陳風流吳中客佳麗江南人歌節㸃隨袂
舞香遺在茵清奏凝未闋酡顔氣已春衆賔勿遽起群
寮且逡巡無輕一日醉用犒九日勤微彼九日勤何以
治吾民微此一日醉何以樂吾身
　　　題西亭
朝亦視簿書暮亦視簿書簿書視未竟蟋蟀鳴座隅始
覺芳歲晚復嗟塵務拘西園景多暇可以少躊蹰池鳥
<pb:KR4c0069_WYG_020-2b>
澹容與橋栁髙扶疎煙蔓嫋青薜水花披白蕖何人造
兹亭華敞綽有餘四簷軒鳥翅複屋羅蜘蛛直廊抵曲
房&KR0772;(鋤交/切)窱(土了切/深貌)深且虚修竹夾左右清風來徐徐
此宜宴佳賔鼓瑟吹笙竽荒淫即不可廢曠將何如幸
有酒與樂及時歡且娛忽其解郡印他人來此居
　　　郡中西園
閒園多芳草春夏香靡靡深樹足佳禽旦暮鳴不已院
門閉松竹庭徑穿蘭芷愛彼池上橋獨來聊徙倚魚依
<pb:KR4c0069_WYG_020-3a>
藻長樂鷗見人暫起有時舟隨風盡日蓮照水誰知郡
府内景物閒如此始悟諠靜緣何嘗繫逺邇
　　　北亭臥
樹綠晚隂合池涼朝氣清蓮開有佳色鶴唳無凡聲唯
此閒寂境愜我幽獨情病假十五日十日臥兹亭明朝
吏呼起還復視黎甿
　　　一葉落
煩暑鬱未退涼飇潛已起寒溫與盛衰遞相為表裏蕭
<pb:KR4c0069_WYG_020-3b>
蕭秋林下一葉忽先委勿言微摇落摇落從此始
　　　崔湖州贈紅石琴薦煥如錦文無以答之以詩
　　　　酬謝
赬錦支綠綺韻同相感深千年古澗石八月秋堂琴引
出山水思助成金玉音人間無可比比我與君心
　　　九日宴集醉題郡樓兼呈周殷二判官
前年九日餘杭郡呼賔命宴虚白堂去年九日到東洛
今年九日來吳鄉兩邊蓬鬢一時白三處菊花同色黄
<pb:KR4c0069_WYG_020-4a>
一日日知添老病一年年覺惜重陽江南九月未摇落
栁青蒲綠稻穟香姑蘇臺榭倚蒼靄太湖山水含清光
可憐假日好天色公門吏靜風景涼榜舟鞭馬取賔客
掃樓拂席排壺觴胡琴錚鏦指撥刺吳娃美麗眉眼長
笙歌一曲思凝絶金鈿再拜光低昂日脚欲落備燈燭
風頭漸髙加酒漿觥盞艷飜菡萏葉舞鬟擺落茱茰房
半酣憑檻起四顧七堰八門十六坊逺近髙低寺閒出
東西南北橋相望水道脈分棹鱗次里閭碁布城册方
<pb:KR4c0069_WYG_020-4b>
人煙樹色無隙罅十里一片青茫茫自問有何才與政
髙㕔大館居中央銅魚今乃澤國節刺史是古吳都王
郊無戎馬郡無事門有棨㦸腰有章盛時儻來合慚媿
壯歲忽去還感傷從事醒歸應不可使君醉倒亦何妨
請君停盃聽我語此語真實非虚狂五旬已過不為夭
七十為期葢是常須知菊酒登髙會從此多無二十場
　　　同微之贈别郭虚舟鍊師五十韻
我為江司馬君為荆判司俱當愁悴日始識虚舟師師
<pb:KR4c0069_WYG_020-5a>
年三十餘白晳好容儀專心在鉛(音/延)汞(呼孔切/水銀)餘力工
琴棋靜彈絃數聲閒飲酒一巵因指塵土下蜉蝣良可
悲不聞姑射上千歲冰雪肌不見遼城外古今塚纍纍
嗟我天地閒有術人莫知得可逃死籍不唯走三尸授
我參同契其辭妙且微六一閟扃鐍子午守雄雌我讀
隨日悟心中了無疑黄芽與紫車謂其坐致之自負因
自歎人生號男兒若不珮金印即合翳玉芝髙謝人間
世深結山中期泥壇方合矩鑄鼎圎中規鑪橐一以動
<pb:KR4c0069_WYG_020-5b>
瑞氣紅輝輝齊心獨歎拜中夜偷一窺二物正訢合厥
狀何怪奇綢繆夫婦體狎獵魚龍姿簡寂館鍾後紫霄
峰曉時心塵未淨潔火候遂參差萬壽覬刀圭千功失
毫釐先生彈指起姹女隨煙飛始知緣會閒隂騭不可
移藥竈今夕罷詔書明日追追我復追君次第承恩私
官雖小大殊同立白玉墀我直紫微闥手進賞罰詞君
侍玉皇座口含生殺機直躬易媒孽浮俗多瑕疵轉徙
今安在越嶠吳江湄一提支郡印一建連帥旗何言四
<pb:KR4c0069_WYG_020-6a>
百里不見如天涯秋風旦夕來白日西南馳雪霜各滿
鬢朱紫徒為衣師從廬山洞訪舊來於斯尋君又覓我
風馭紛逶迤帔裾曳黄絹鬚髮垂青絲逢人但斂手問
道亦頷頤孤雲難久留十日告將歸欵曲話平昔殷勤
勉衰羸後會杳何許前心日磷緇俗家無異物何以充
别資素牋一百句題附元家詩朱頂鶴一隻與師雲間
騎雲間鶴背上故情若相思時時摘一句唱作步虚辭
　　　霓裳羽衣歌(和微/之)
<pb:KR4c0069_WYG_020-6b>
我昔元和侍憲皇曽陪内宴宴昭陽千歌百舞不可數
就中最愛霓裳舞舞時寒食春風天玉鉤欄下香案前
案前舞者顔如玉不着人家俗衣服虹裳霞帔步摇冠
鈿瓔纍纍珮珊珊娉婷似不任羅綺顧聽樂懸行復止
磬簫箏笛遞相攙擊擫彈吹聲邐迤(凡法曲之初衆樂/不齊唯金石絲竹)
(次第發聲霓裳/序初亦復如此)散序六奏未動衣陽臺宿雲慵不飛(散/序)
(六遍無拍/故不舞也)中序擘騞(霍虢/切)初入拍秋竹竿裂春冰拆(中/序)
(始有拍亦/名拍序)飄然轉旋迴雪輕嫣然縱送游龍驚小垂手
<pb:KR4c0069_WYG_020-7a>
後栁無力斜曳裾時雲欲生(四句皆霓裳/舞之初態)煙蛾斂略不
勝態風袖低昂如有情上元㸃鬟招萼綠王母揮袂别
飛瓊(許飛瓊萼綠/華皆女仙也)繁音急節十二遍跳珠撼玉何鏗錚
(霓裳曲十/二遍而終)翔鸞舞了却收翅唳鶴曲終長引聲(凡曲將/畢皆聲)
(拍促速惟霓裳之/末長引一聲也)當時乍見驚心目凝視諦聽殊未足
一落人閒八九年耳冷不曽聞此曲湓城但聽山魈語
巴峽唯聞杜䳌哭(予自江州司馬/轉忠州刺史)移領錢塘第二年始
有心情問絲竹玲瓏箜篌謝好箏陳寵觱栗沈平笙清
<pb:KR4c0069_WYG_020-7b>
絃脆管纎纎手敎得霓裳一曲成(自玲瓏以下/皆杭之妓名)虚白亭
前湖水畔前後衹應三度按便除庶子抛却來聞道如
今各星散今年五月至蘇州朝鐘暮角催白頭貪看案
牘常侵夜不聽笙歌直到秋秋來無事多閒悶忽憶霓
裳無處問聞君部内多樂徒問有霓裳舞者無答云十
縣十萬户無人知有霓裳舞唯寄長歌與我來題作霓
裳羽衣譜四幅花牋碧閒紅霓裳實錄在其中千姿萬
狀分明見恰與昭陽舞者同眼前髣髴覩形質昔日今
<pb:KR4c0069_WYG_020-8a>
朝想如一疑從魂夢呼召來似著丹青圗寫出我愛霓
裳君合知發於歌詠形於詩君不見我歌云驚破霓裳
羽衣曲(長恨/歌云)又不見我詩云曲愛霓裳未拍時(錢塘/詩云)由
來能事皆有主楊氏創聲君造譜(開元中西涼府/節度楊敬述造)君言
此舞難得人須是傾城可憐女吳妖小玉飛作煙(夫差/女小)
(玉死後形見於王其母/抱之霏微若煙霧散空)越豔西施化為土嬌花巧笑久
寂寥娃館苧蘿空處所如君所言誠有是君試從容聽
我語若求國色始翻傳但恐人間廢此舞妍媸優劣寧
<pb:KR4c0069_WYG_020-8b>
相逺大都只在人擡舉李姢張態君莫嫌亦擬隨宜且
敎取(姢態蘇/妓之名)
　　　小童薛陽陶吹觱栗歌(和浙西李/大夫作)
剪削乾蘆揷寒竹九孔漏聲五音足近來吹者誰得名
闗璀老死李衮生衮今又老誰其嗣薛氏樂童年十二
指㸃之下師授聲含嚼之間天與氣潤州城髙霜月明
吟霜思月欲發聲山頭江底何悄悄猿聲不喘魚龍聽
翕然聲作疑管裂詘然聲盡疑刀截有時婉軟無筋骨
<pb:KR4c0069_WYG_020-9a>
有時頓挫生稜節急聲圎轉促不斷轢轢轔轔似珠貫
緩聲展引長有條有條直直如筆描下聲乍墜石沈重
髙聲忽舉雲飄蕭明旦公堂陳宴席主人命樂娛賔客
碎絲細竹徒紛紛宫調一聲雄出群衆音覼(郎何/切)縷不
落道有如部伍隨將軍嗟爾陽陶方稚齒下手發聲已
如此若敎頭白吹不休但恐聲名壓闗李
　　　啄木曲
莫買寶剪刀虛費千金直我有心中愁知君剪不得莫
<pb:KR4c0069_WYG_020-9b>
磨解結錐虚勞人氣力我有腸中結知君解不得莫染
紅絲線徒誇好顔色我有雙淚珠知君穿不得莫近紅
爐火炎氣徒相逼我有兩鬢霜知君消不得刀不能剪
心愁錐不能解腸結線不能穿淚珠火不能銷鬢雪不
如飲此神聖杯萬念千憂一時歇
　　　題靈巖寺(寺即吳館娃宫鳴屧廊/硯池採香徑遺跡在焉)
娃宫屧廊尋已傾硯池香徑又欲平二三月時但草綠
幾百年來空月明使君雖老頗多思攜觴領妓處處行
<pb:KR4c0069_WYG_020-10a>
今愁古恨入絲竹一曲涼州無限情直自當時到今日
中閒歌吹更無聲
　　　雙石
蒼然兩片石厥狀怪且醜俗用無所堪時人嫌不取結
從胚渾始得自洞庭口萬古遺水濵一朝入吾手擔舁
來郡内洗刷去泥垢孔黑煙痕深罅青苔色厚老蛟蟠
作足古劍揷為首忽疑天上落不似人閒有一可支吾
琴一可貯吾酒峭絶髙數尺坳泓容一斗五絃倚其左
<pb:KR4c0069_WYG_020-10b>
一杯置其右窪樽酌未空玉山頽已久人皆有所好物
各求其偶漸恐少年場不容垂白叟迴頭問雙石能伴
老夫否石雖不能言許我為三友
　　　宿東亭曉興
溫溫土爐火耿耿紗籠燭獨抱一張琴夜入東齋宿窓
聲渡殘漏簾影浮初旭頭癢曉梳多眼昏春睡足負暄
簷宇下散步池塘曲南鴈去未迴東風來何速雪依瓦
溝白草遶牆根綠何言萬户州太守常幽獨
<pb:KR4c0069_WYG_020-11a>
　　　日漸長贈周殷二判官
日漸長春尚早牆頭半露紅萼枝池岸新鋪綠芽草蹋
草攀枝仰頭歎何人知此春懷抱年顔盛壯名未成官
職欲髙身已老萬莖白髮真堪恨一片緋衫何足道賴
得君來勸一杯愁開悶破心頭好
　　　花前歎
前歲花前五十二今年花前五十五歲課年功頭髮知
從霜成雪君看取(五年前在杭州有詩/云五十二人頭似霜)幾人得老莫自
<pb:KR4c0069_WYG_020-11b>
嫌樊李吳韋盡成土(樊絳州宗師李諫議景儉吳饒州/丹韋侍郎顗皆舊往還相繼喪逝)
南州桃李北州梅且喜年年作花主花前置酒誰相勸
容坐唱歌滿起舞(容滿皆/妓名也)欲散重拈花細看爭知明日
無風雨
　　　自詠五首
朝亦隨羣動暮亦隨羣動榮華瞬息閒求得將何用形
骸與冠葢假合相戲弄何異睡着人不知夢是夢
一家五十口一郡十萬户出為差科頭入為衣食主水
<pb:KR4c0069_WYG_020-12a>
旱合心憂飢寒須手撫何異食蓼蟲不知苦是苦
公私頗多事衰憊殊少歡迎送賔客懶鞭笞黎庶難老
耳倦聲樂病口厭盃盤既無可戀者何以不休官
一日復一日自問何留滯為貪逐日俸擬作歸田計亦
須隨豐約可得無限劑若待足始休休官在何歲
官舍非我廬官園非我樹洛中有小宅渭上有别墅既
無婚嫁累幸有歸休處歸去誠已遲猶勝不歸去
　　　和微之聽妻彈别鶴操因為解釋其義依韻加
<pb:KR4c0069_WYG_020-12b>
　　　　四句
義重莫若妻生離不如死誓將死同穴其奈生無子商
陵追禮敎婦出不能止舅姑明旦辭夫妻中夜起起聞
雙鶴别若與人相似聽其悲唳聲亦如不得已青田八
九月遼城一萬里徘徊去住雲嗚咽東西水寫之在琴
曲聽者酸心髓况當秋月彈先入憂人耳怨抑掩朱絃
沈吟停玉指一聞無兒歎相念兩如此無兒雖薄命有
妻偕老矣幸免生别離猶勝商陵氏
<pb:KR4c0069_WYG_020-13a>
　　　題故元少尹集後二首
黄壤詎知我白頭徒憶君唯將老年淚一洒故人文
遺文三十軸軸軸金玉聲龍門原上土埋骨不埋名
　　　和微之四月一日作
四月一日天花稀葉隂薄泥新燕影&KR0713;蜜熟蜂聲樂麥
風低冉冉稻水平漠漠芳節或蹉跎遊心稍牢落春華
信為美夏景亦未惡颭浪嫩青荷熏欄晚紅藥吳宫好
風月越郡多樓閣兩地誠可憐其奈久離索
<pb:KR4c0069_WYG_020-13b>
　　　吳中好風景二首
吳中好風景八月如三月水荇葉仍香木蓮花未歇海
天微雨散江郭纎埃滅暑退衣服乾潮生船舫活兩衙
漸多暇亭午初無熱騎吏語使君正是遊時節
吳中好風景風景無朝暮曉色萬家煙秋聲八月樹舟
移管絃動橋擁旌旗駐改號齊雲樓重開武丘路况當
豐歲熟好是歡遊處州民勸使君且莫抛官去
　　　答劉禹錫白太守行
<pb:KR4c0069_WYG_020-14a>
吏滿六百石昔賢輒去之秩登二千石今我方罷歸我
秩訝已多我歸慙已遲猶勝塵土下終老無休期臥乞
百日吿起吟五篇詩(謂將罷官/自咏五首)朝與府吏别暮與州民
辭去年到郡時麥穗黄離離今年去郡日稻花白霏霏
為郡已周歲半歲罹旱飢襦袴無一片甘棠無一枝何
乃老與幼泣别盡沾衣下慙蘇人淚上愧劉君辭
　　　　附白太守行　　　　劉禹錫
　聞有白太守抛官歸舊谿蘇州十萬户盡作嬰兒啼
<pb:KR4c0069_WYG_020-14b>
　太守駐行舟閶門草萋萋揮袂謝啼者依然兩眉低
　朱户非不崇我心如重狴華池非不清意在寥廓栖
　夸者竊所怪賢者黙思齊我為太守行題在隠起珪
　　　别蘇州
浩浩姑蘇民鬱鬱長洲城來慙荷寵命去愧無能名青
紫行將吏班白列黎甿一時臨水拜十里隨舟行餞筵
猶未收征棹不可停稍隔煙樹色尚聞絲竹聲悵望武
丘路沈吟滸水亭還鄉信有興去郡能無情
<pb:KR4c0069_WYG_020-15a>
　　　卯時酒
佛法讚醍醐仙方誇沆(何黨/切)瀣(奚介/切)未如卯時酒神速
功力陪一盃置掌上三嚥入腹内煦若春貫腸暄如日
灸背豈獨肢體暢仍加志氣大當時遺形骸竟日忘冠
帶似遊華胥國疑反混元代一性既完全萬機皆破碎
半醒思往來往來吁可怪寵辱憂喜閒惶惶二十載前
年辭紫闥今歲抛皂葢去矣魚返泉超然蟬離蛻是非
莫分别行止無疑礙浩氣貯胸中青雲委身外捫心私
<pb:KR4c0069_WYG_020-15b>
自語自語誰能會五十年來心未如今日泰况兹盃中
物行坐長相對
　　　自問行何遲
前月發京口今辰次淮涯二旬四百里自問行何遲還
鄉無他計罷郡有餘資進不慕富貴退未憂寒飢以此
易過日騰騰何所為逢山輒倚棹遇寺多題詩酒醒夜
深後睡足日髙時眼底一無事心中百不知想到京國
日懶放亦如斯何必冒風水促促赴程歸
<pb:KR4c0069_WYG_020-16a>
　　　除日答夢得同發楚州
共作千里伴俱為一郡迴歲陰中路盡鄉思先春來山
雪晚猶在淮冰晴欲開歸歟吟可作休戀主人杯
　　　問楊瓊
古人唱歌兼唱情今人唱歌唯唱聲欲說向君君不會
試將此語問楊瓊
　　　有感三首
鬢髮已斑白衣綬方朱紫窮賤當壯年富榮臨暮齒車
<pb:KR4c0069_WYG_020-16b>
輿紅塵合第宅青煙起彼來此須去品物之常理第宅
非吾廬逆旅暫留止子孫非我有委蛻而已矣有如蠶
造繭又似花生子子結花暗凋繭成蠶老死悲哉可奈
何舉世皆如此
莫養痩馬駒莫敎小妓女後事在目前不信君看取馬
肥快行走妓長能歌舞三年五歲閒已聞換一主借問
新舊主誰樂誰辛苦請君大帶上把筆書此語
往事勿追思追思多悲愴來事勿相迎相迎已惆悵不
<pb:KR4c0069_WYG_020-17a>
如兀然坐不如塌然臥食來即開口睡來即合眼二事
最闗身安寢加餐飯㤀懷即行止委命隨修短更若有
興來狂歌酒一盞
　　　宿滎陽
生長在滎陽少小辭鄉曲迢迢四十載復向滎陽宿去
時十一二今年五十六追思兒戲時宛然如在目舊居
失處所故里無宗族豈唯變市朝兼亦遷陵谷獨有溱
洧水無情依舊綠
<pb:KR4c0069_WYG_020-17b>
　　　經溱洧
落日駐行騎沈吟懷古情鄭風變已盡溱洧至今清不
見士與女亦無芍藥名
　　　就花枝
就花枝移酒海今朝不醉明朝悔且筭歡娛逐日來任
他容鬢隨年改醉翻衫袖抛小令笑擲骰盤呼大采自
量氣力與心情三五年閒猶得在
　　　喜雨
<pb:KR4c0069_WYG_020-18a>
圃旱憂葵堇農旱憂禾菽人各有所私我旱憂松竹松
乾竹焦死眷眷在心目灑葉溉其根汲水勞僮僕油雲
忽東起涼雨淒相續似面洗垢塵如頭得膏沐千柯習
習潤萬葉欣欣綠十日澆灌功不如一霡(莫白/切)霂(莫卜/切)
方知宰生靈何異活草木所以聖與賢同心調玉燭
　　　題道宗上人十韻(并序/)
普濟寺律大德宗上人法堂中有故相國鄭司徒歸尚
書陸刑部元少尹及今吏部鄭相中書韋相錢左丞詩
<pb:KR4c0069_WYG_020-18b>
覽其題皆與上人唱酬閱其人皆朝賢省其文皆義語
予始知上人之文為義作為法作為方便智作為解脫
性作不為詩而作也知上人者云爾恐不知上人者謂
為護國法振靈一皎然之徒與故予題二十句以解之
如來說偈讚菩薩著論議是故宗律師以詩為佛事一
音無差别四句有詮次欲使第一流皆知不二義精潔
霑戒體閒淡藏禪味從容恣語言縹緲離文字旁延邦
國彦上達王公貴先以詩句牽後令入佛智人多愛師
<pb:KR4c0069_WYG_020-19a>
句我獨知師意不似休上人空多碧雲思
　　　寄皇甫賔客
名利既兩㤀形體方自遂臥掩羅雀門無人驚我睡睡
足抖擻衣閒步中庭地食飽摩挲腹心頭無一事除却
𤣥晏翁何人知此味
　　　寄庾侍郎
一雙華亭鶴數片太湖石巉巉蒼玉峯矯矯青雲翮是
時歲云暮淡薄煙景夕庭霜封石稜池雪印鶴迹幽致
<pb:KR4c0069_WYG_020-19b>
竟誰别閒靜聊自適懷哉庾順之好是今宵客
　　　寄崔少監
微微西風生稍稍東方明入秋神骨爽琴曉絲桐清彈
為古宫調玉水寒泠泠自覺絃指下不是尋常聲須㬰
羣動息掩琴坐空庭直至日出後猶得心和平惜哉意
未巳不使崔君聽
　　　醉題沈子明壁
不愛君池東十叢菊不愛君池南萬竿竹愛君簾下唱
<pb:KR4c0069_WYG_020-20a>
歌人色似芙蓉聲似玉我有陽闗君未聞若聞亦應愁
殺君
　　　勸酒
勸君一杯君莫辭勸君兩杯君莫疑勸君三杯君始知
面上今日老昨日心中醉時勝醒時天地迢遥自長久
白兔赤烏相趂走身後堆金拄北斗不如生前一樽酒
君不見春明門外天欲明喧喧歌哭半死生遊人駐馬
出不得白轝素車爭路行歸去來頭已白典錢將用買
<pb:KR4c0069_WYG_020-20b>
酒喫
　　　落花
留春春不住春歸人寂寞厭風風不定風起花蕭索既
興風前歎重命花下酌勸君嘗綠醅敎人拾紅萼桃飄
火焰焰棃墮雪漠漠獨有病眼花春風吹不落
　　　對鏡吟
白頭老人照鏡時掩鏡沈吟吟舊詩二十年前一莖白
如今變作滿頭絲(余二十年前嘗有詩云白髮生一莖/朝來明鏡裏勿言一莖少滿頭從此)
<pb:KR4c0069_WYG_020-21a>
(始今則/滿頭矣)吟罷迴頭索杯酒醉來屈指數親知老於我者
多窮賤設使身存寒且飢少於我者半為土墓樹已抽
三五枝我今幸得見頭白祿俸不薄官不卑眼前有酒
心無苦只合歡娛不合悲
　　　耳順吟寄敦詩夢得
三十四十五慾牽七十八十百病纒五十六十卻不惡
恬淡清淨心安然已過愛貪聲利後猶在病羸昏耄前
未無筋力尋山水尚有心情聽管絃閒開新酒嘗數盞
<pb:KR4c0069_WYG_020-21b>
醉憶舊詩吟一篇敦詩夢得且相勸不用嫌他耳順年
　　　别氊帳火爐
憶昨臘月天北風三尺雪年老不禁寒夜長安可徹賴
有青氊帳風前自張設復此紅火爐雪中相暖熱如魚
入淵水似兔藏深穴婉軟蟄鱗蘇温燉凍肌活方安隂
慘夕遽變陽和節無奈時候遷豈是恩情絶毳䈴(詰念/切)
逐日巻香燎隨灰滅離恨屬三春佳期在十月但令此
身健不作多時别
<pb:KR4c0069_WYG_020-22a>
　　　六年春贈分司東都諸公(時為河/南尹)
我為同州牧内愧無才術忝擢恩已多遭逢幸非一偶
當穀賤歲適值民安日郡縣獄空虚鄉閭盜奔逸其閒
最幸者朝夕多分秩行接鴛鷺羣坐成芝蘭室時聮拜
表騎閒動題詩筆夜雪秉燭遊春風攜榼出花敎鶯㸃
檢栁付風排比法酒淡清漿含桃嫋紅實洛童調金管
盧女鏗瑶瑟黛慘歌思深腰凝舞拍密每因同醉樂自
覺㤀衰疾始悟肘後方不如盃中物生涯隨日過世事
<pb:KR4c0069_WYG_020-22b>
何時畢老子苦乖慵希君數牽率
　　　九日代羅樊二妓招舒著作(齊梁格/)
羅敷斂雙袂樊姬獻一盃不見舒貟外秋菊為誰開
　　　憶舊遊(寄劉/蘇州)
憶舊遊舊遊安在哉舊遊之人半白首舊遊之地多蒼
苔江南舊遊凡幾處就中最憶吳江隈長洲苑綠栁萬
樹齊雲樓春酒一盃閶門曉嚴旗鼓出臯橋夕閙船舫
迴修蛾慢臉燈下醉急管繁絃頭上催六七年前狂爛
<pb:KR4c0069_WYG_020-23a>
熳三千里外思徘徊李姢張態一春夢周五殷三歸夜
臺虎丘月色為誰好娃宫花枝應自開賴得劉郎解吟
詠江山氣色合歸來(姢態蘇州妓名/周殷蘇州從事)
　　　答崔賔客晦叔十二月四日見寄(來篇云共相/呼喚醉歸來)
今歲日餘二十六來歲年登六十二尚不能憂眼下身
因何更筭人閒事居士忘筌黙黙坐先生枕麴昏昏睡
早晚相從歸醉鄉醉鄉去此無多地
　　　勸我酒
<pb:KR4c0069_WYG_020-23b>
勸我酒我不辭請君歌歌莫遲歌聲長辭亦切此辭聽
者堪愁絶洛陽兒女面似花河南大尹頭如雪
　　　贈韋處士六年夏大熱旱
驕陽連毒暑動植皆枯槁旱日乾密雲炎煙焦茂草少
壯猶困苦况予病且老脫無白栴檀何以除熱惱(華嚴/經云)
(以白栴檀塗身能除一/切熱惱而得清涼也)汗巾束頭鬢羶食熏襟抱始覺
韋山人休糧散髮好
　白氏長慶集巻二十一

<pb:KR4c0069_WYG_021-1a>
欽定四庫全書
　白氏長慶集卷二十二
　　　　　　　　　　　　唐　白居易　撰
　　格詩雜體(凡六/十首)
　　　和微之詩二十三首(并序/)
微之又以近作二十三首寄來命僕繼和其閒瘀䋈四
百字車斜二十篇者流皆韻劇辭殫瓌奇怪譎又題云
奉煩只此一度乞不見辭若欲定霸取威置僕於窮地
<pb:KR4c0069_WYG_021-1b>
耳大凡依次用韻韻同而意殊約體為文文成而理勝
此足下素所長者僕何有焉今足下果用所長過蒙見
窘然敵則氣作急則計生四十二章麾掃並畢不知大
敵以為如何夫劚石破山先觀鑱跡發矢中的兼聽絃
聲以足下來章惟求相困故老僕報語不覺大誇况曩
者唱酬近來因繼已十六卷凡千餘首矣其為敵也當
今不見其為多也從古未聞所謂天下英雄唯使君與
操耳戲及此者亦欲三千里外一破愁顔勿示他人以
<pb:KR4c0069_WYG_021-2a>
取笑誚樂天白
　　　　和晨霞(此後在/上都作)
君歌仙氏真我歌慈氏真慈氏發真念念此閻浮人左
命大迦葉右召桓提因千萬化菩薩百億諸鬼神上自
非相頂下及風水輪胎卵濕化類蠢蠢難具陳𢎞願在
救拔大悲㤀辛勤無論善不善豈間寃與親抉開生盲
眼擺去煩惱塵燭以智慧日洒之甘露津千界一時度
萬法無與隣借問晨霞子何如朝玉宸
<pb:KR4c0069_WYG_021-2b>
　　　　和送劉道士遊天台
聞君夢遊仙輕舉超世雰握持尊皇節統衞吏兵軍靈
旗星月象天衣龍鳳紋佩服交帶籙諷吟蘂珠文閬宫
縹緲閒鈞樂依稀聞齋心謁西母瞑拜朝東君煙霏子
晉裾霞爛麻姑裙倐忽别真侣悵望隨歸雲人生同大
夢夢與覺誰分况此夢中夢悠哉何足云假如金闕頂
設使銀河濆既未出三界猶應在五藴飲嚥日月精茹
嚼沆瀣芬尚是色香味六塵之所熏仙中有天仙首出
<pb:KR4c0069_WYG_021-3a>
夢幻羣慈光一照燭奥法相絪緼不知萬齡暮不見三
光曛一性自了了萬緣徒紛紛苦海不能漂劫火不能
焚此是竺乾敎先生垂典墳
　　　　和櫛沐寄道友
櫛沐事朝謁中門初動闗盛服去尚早假寐須㬰間鐘
聲發東寺夜色藏南山停驂待五漏人馬同時閒髙星
粲金粟落月沈玉環出門向闗路坦坦無阻艱始出里
北閈稍轉市西闤晨燭照朝服紫爛復朱殷由來朝廷
<pb:KR4c0069_WYG_021-3b>
士一入多不還因循擲白日積漸凋朱顔青雲已難致
碧落安能攀但且知止足尚可銷憂患
　　　　和祝蒼華(蒼華髮/神名)
日居復月諸環迴照下土使我𤣥雲髮化為素絲縷禀
質本羸劣養生仍莽鹵痛飲困連宵悲吟飢過午遂令
頭上髮種種無尺五根稀比黍苗梢細同釵股豈是乏
膏沐非闗櫛風雨最為悲傷多心焦衰落苦餘者能有
幾落者不可數秃似鵲填河墮如烏解羽蒼華何用祝
<pb:KR4c0069_WYG_021-4a>
苦辭亦休吐正如剃頭僧豈要巾冠主
　　　　和我年三首
我年五十七榮名得幾許甲乙三道科蘇杭兩州主才
能本淺薄心力虚勞苦可能隨衆人終老於塵土
我年五十七歸去誠已遲歴官十五政數若珠纍纍野
萍始賔薦場苗初縶維因讀管蕭書竊慕大有為及遭
榮遇來乃覺才力羸黄紙詔頻草朱輪車載脂妻孥及
僕使皆免寒與飢省躬私自愧知我者微之永懷山陰
<pb:KR4c0069_WYG_021-4b>
守未遂嵩陽期如何坐留滯頭白江之湄
我年五十七榮名得非少報國竟何如謀身猶未了昔
嘗速官謗恩大而懲小一黜鶴辭軒七年魚在沼將枯
鱗再躍經鎩翮重矯白日上昭昭青雲髙渺渺平生頗
同病老大宜相曉紫綬足可榮白頭不為夭夙懷慕箕
潁晚節期松篠何當闕下來同拜陳情表
　　　　和三月三十日四十韻
送春君何在君在山陰署憶我蘇杭時春遊亦多處為
<pb:KR4c0069_WYG_021-5a>
君歌往事豈敢辭勞慮莫怪言語狂須知酬答遽江南
臘月半水凍凝如瘀寒景尚蒼茫和風已吹嘘女牆城
似竈鴈齒橋如鋸魚尾上奫淪草芽生沮洳律遲太簇
管日緩羲和馭布澤木龍催迎春土牛助雨師習習灑
雲將飄飄翥四野萬里晴千山一時曙杭土麗且康蘇
民富而庶善惡有懲勸剛柔無吐茹兩衙少辭牒四境
稀書疏俗以勞倈安政因閒暇著仙亭日登眺虎丘時
游豫(望仙亭在杭/虎丘寺在蘇)尋幽駐旌軒選勝迴賔御舟移溪鳥
<pb:KR4c0069_WYG_021-5b>
避樂作林猨覰池古莫耶沈石竒羅刹踞(劍池在蘇州/羅刹石在杭)
(州/)水苗泥易耨畬粟灰難鋤紫蕨抽出畦白蓮埋在淤
萎花紅帶黯温葉黄含菸(楚辭云葉菸/色而就黄)鏡動波颭菱雪
迴風旋絮手經攀桂馥齒為嘗梅楚坐併船腳欹行多
馬蹄跙聖賢清濁醉水陸鮮肥飫魚鱠芥醬調水葵鹽
豉絮(敕慮/反)雖微五袴詠幸免兆人詛但令樂不荒何必
遊無倨吳苑僕尋罷越城公尚據舊遊幾客存新宴誰
人與莫空文舉酒強下何曽筯江上易優游城中多毁
<pb:KR4c0069_WYG_021-6a>
譽分應當自盡事勿求人恕我既無子孫君仍畢婚娶
久為雲雨别終擬江湖去范蠡有扁舟陶潛有籃轝兩
心苦相憶兩口遙相語最恨七年春春來各一處
　　　　和寄樂天
賢愚類相交人情之大率然自古今來幾人號膠漆近
聞屈指數元某與白乙旁愛及弟兄中權避家室松筠
與金石未足喻堅密在車如輪轅在身如肘腋又如風
雲會天使相召匹不似勢利交有名而無實頃我在杭
<pb:KR4c0069_WYG_021-6b>
歲值君之越日望愁來儀遲宴惜流景疾坐耀黄金帶
酌酡赬玉質酣歌口不停狂舞衣相拂平生賞心事施
展十未一會笑始啞啞離嗟乃唧唧餞筵纔收拾征棹
遽排比後恨苦緜緜前歡何卒卒居人色慘淡行子心
紆鬱風袂去時揮雲帆望中失宿酲和别思目眩心忽
忽病魂黯然銷老淚淒其出别君只如昨芳歲換六七
俱是官家身後期難自必(籍田賦云難/望歲而自必)
　　　　和寄問劉白(時夢得與樂/天方舟西上)
<pb:KR4c0069_WYG_021-7a>
正與劉夢得醉笑大開口適值此詩來歡喜君知否遂
令髙卷幕兼遣重添酒起望會稽雲東南一回首愛君
金玉句舉世誰人有功用隨日新資材本天授吟哦不
能散自午將及酉遂留夢得眠匡牀宿東牖
　　　　和新樓北園偶集從孫公度周巡官韓秀才
　　　　　盧秀才范處士小飲鄭侍御判官周劉二
　　　　　從事皆先歸
聞君新樓宴下對北園花主人既賢豪賔客皆才華初
<pb:KR4c0069_WYG_021-7b>
筵日未髙中飲景已斜天地為幕席富貴如泥沙嵇劉
陶阮徒不足置齒牙臥甕鄙畢卓落帽嗤孟嘉芳草供
枕藉亂鶯助諠譁醉鄉得道路狂海無津涯一歲春又
盡百年期不賒同醉君勿辭獨醒古所嗟銷愁若沃雪
破悶如割瓜稱觴起為壽此樂無以加歌聲凝貫珠舞
袖飄亂麻相公謂四座今日非自誇有奴善吹笙有婢
彈琵琶十指纎若笋雙鬟黳如鵶履舄起交雜盃盤散
紛拏歸去勿擁遏倒載逃難遮明日宴東武後日遊若
<pb:KR4c0069_WYG_021-8a>
耶豈獨相公樂謳歌千萬家
　　　　和除夜作
君賦此詩夜窮隂歲之餘我和此詩日微和春之初老
知顔狀改病覺肢體虚頭上毛髮短口中牙齒疎一落
老病界難逃生死墟况此促促世與君多索居君在浙
江東榮駕方伯輿我在魏闕下謬乘大夫車妻孥常各
飽奴婢亦盈廬唯是利人事比君全不如我統十郎官
君領百吏胥我掌四曹局君管十鄉閭君為父母君大
<pb:KR4c0069_WYG_021-8b>
惠在資儲我為刀筆吏小惡乃誅鋤君提七郡籍我按
三尺書俱已佩金印嘗同趨玉除外寵信非薄中懷何
不攄恩光未報答日月空居諸磊落嘗許君跼促應笑
予所以自知分欲先歌歸歟
　　　　和知非
因君知非問詮較天下事第一莫若禪第二無如醉禪
能泯人我醉可㤀榮悴與君次第言為我少留意儒敎
重禮法道家養神氣重禮足滋彰養神多避忌不如學
<pb:KR4c0069_WYG_021-9a>
神定中有甚深味曠廓了如空澄凝勝於睡屏除黙黙
念銷盡悠悠思春無傷春心秋無感秋淚坐成真諦樂
如受空王賜既得脫塵勞兼應離慙愧除禪其次醉此
說非無謂一酌機即忘三盃性咸遂逐臣去室婦降虜
敗軍帥思苦膏火煎憂深扃鏁祕須憑百杯沃莫惜千
金費便似罩中魚脫飛生兩翅勸君雖老大逢酒莫迴
避不然即學禪兩途同一致
　　　　和曉望
<pb:KR4c0069_WYG_021-9b>
休吟稽山曉聽詠秦城旦鳴雞初有聲宿鳥猶未散丁
丁漏向盡鼕鼕鼓過半南山青沈沈東方白漫漫街心
若流水城角如斷岸星河稍隅落宫闕方輪煥朝車雷
四合騎火星一貫赫奕冠葢盛熒煌朱紫爛沙堤亘蟇
池(子城東北低下/處舊號蝦蟇池)市路遶龍㫁白日忽照耀紅塵紛散
亂貴敎過客避榮任行人看祥煙滿虛空春色無邊畔
鵷行候晷刻龍尾登霄漢臺殿暖宜攀風光晴可翫草
鋪地茵褥雲卷天幃幔鸎雜佩鏘鏘花遶衣粲粲何言
<pb:KR4c0069_WYG_021-10a>
終日樂獨起臨風歎歎我同心人一别春七換相望山
隔礙欲去官羇絆何日到江東超然似張翰
　　　　和李勢女
減一分太短増一分太長不朱面若花不粉肌如霜色
為天下豔心乃女中郎自言重不幸家破身未亡人各
有一死此死職所當忍將先人體與主為疣瘡妾死主
意快從此兩無妨願信赤心語速即白刃光南郡忽感
激却立捨鋒鋩撫背稱阿姉(與姊同/祖似切)歸我如歸鄉竟以
<pb:KR4c0069_WYG_021-10b>
恩信待豈止猜妬㤀由來几上肉不足揮干將南郡死
已久骨枯墓蒼蒼願於墓上頭立石鐫此章勸誡天下
婦不令隂勝陽
　　　　和酬鄭侍御東陽春悶放懷追越遊見寄
君得嘉魚置賔席樂如南有嘉魚時勁氣森爽竹竿竦
妍文煥爛芙蓉披載筆在幕名已重補衮於朝官尚卑
一緘疏入掩谷永三都賦成排左思自言拜辭主人後
離心蕩颺風前旗東南門館别經歲春眼悵望秋心悲
<pb:KR4c0069_WYG_021-11a>
(已上敘/嘉魚)昨日嘉魚來訪我方駕同出何所之樂遊原頭
春尚早百舌新語聲禆禆日趂花忙向南拆風催栁急
從東吹流年&KR1054;恍未饒我美景鮮妍來為誰紅塵三條
界阡陌碧草千里鋪郊畿餘霞㫁時綺幅裂斜雲展處
羅文紕暮鐘逺近聲互動暝鳥髙下飛追隨酒酣將歸
未能去悵然迴望天四垂生何足養嵇著論途何足泣
楊漣洏胡不花下伴春醉滿酌綠酒聽黄鸝嘉魚㸃頭
時一歎聽我此言不知疲語終興盡各分散東西軒騎
<pb:KR4c0069_WYG_021-11b>
分逶迤此詩勿遣閒人見見恐與他為笑資白首舊寮
知我者憑君一詠向周師(周判官師範蘇杭舊/判官去範字吁韻)
　　　　和自勸二首
稀稀疎疎遶籬竹窄窄狹狹向陽屋屋中有一曝背翁
委置形骸如土木日暮半爐麩炭火夜深一盞紗籠燭
不知有益及民無二十年來食官祿就暖移盤簷下食
防寒擁被帷中宿秋官月俸八九萬豈徒遣爾身溫足
勤操丹筆念黄沙莫使飢寒囚滯獄
<pb:KR4c0069_WYG_021-12a>
急景凋年急於水念此攬衣中夜起門無宿客共誰言
煖酒挑燈對妻子自飲數杯妻一盞餘酌分張與兒女
微酣靜坐未能眠風霰蕭蕭打窓紙自問有何才與術
入為丞郎出刺史爭如壽命短復長豈得營營心不止
請看韋孔與錢崔半月之間四人死(韋中書孔京兆錢/尚書崔華州十五)
(日閒相/次而逝)
　　　　和雨中花
真宰倒持生殺柄閒物命長人短命松枝上鶴蓍下龜
<pb:KR4c0069_WYG_021-12b>
千年不死仍無病人生不得似龜鶴少去老來同旦暝
何異花開旦暝閒未落仍遭風雨横草得經年菜連月
唯花不與多時節一年三百六十日花能幾日供攀折
桃李無言難自訴黄鸎解語憑君說鸎雖為說不分明
葉底枝頭謾饒舌
　　　　和晨興因報問龜兒
冬旦寒慘澹雲日無晶輝當此歲暮感見君晨興詩君
詩亦多苦苦在兄逺離我苦不在逺纒綿肝與脾西院
<pb:KR4c0069_WYG_021-13a>
病孀婦後牀孤姪兒黄昏一慟後夜半十起時病眠兩
行淚悲鬢萬莖絲咽絶五臟脈痩消百骸脂雙目失一
目四肢㫁兩肢不如溘然逝安用半活為誰謂荼蘗苦
荼蘗甘如飴誰謂湯火熱湯火冷如澌前時君寄詩憂
念問阿龜喉燥聲氣窒經年無報辭及覩晨興句未吟
先涕垂因兹漣洳際一吐心中悲茫茫四海閒此苦唯
君知我去四千里使我吿訴誰仰頭向青天但見鴈南
飛憑鴈寄一語為我達微之弦絶有續膠樹斬可接枝
<pb:KR4c0069_WYG_021-13b>
唯我中腸斷應無連得期
　　　　和朝回與王鍊師遊南山下
藹藹春景餘峩峩夏雲初躞蹀退朝騎飄颻隨風裾晨
從四丞相入拜白玉除暮與一道士出尋青谿居吏隠
本齊致朝野孰云殊道在有中適機㤀無外虞但愧煙
霄上鸞鳳為吾徒又慙雲林閒鷗鶴不我疎坐傾數杯
酒臥枕一卷書興酣頭兀兀睡覺心于于以此送日月
問師為何如
<pb:KR4c0069_WYG_021-14a>
　　　　和嘗新酒
空腹嘗新酒偶成卯時醉醉來擁褐裘直至齋時睡睡
酣不語笑真寢無夢寐殆欲㤀形骸詎知屬天地醒餘
和未散起坐澹無事舉臂一欠伸引琴彈秋思
　　　　和順之琴者
隂隂花院月耿耿蘭房燭中有弄琴人聲貌俱如玉清
泠石泉引雅澹風松曲遂使君子心不愛凡絲竹
　　　感舊寫真
<pb:KR4c0069_WYG_021-14b>
李放寫我真寫來二十載莫問真何如畫亦銷光彩朱
顔與𤣥鬢日夜改復改無嗟貌遽非且喜身猶在
　　　授太子賔客歸洛(自此後/東都作)
南省去拂衣東都來掩扉病將老齊至心與身同歸白
首外緣少紅塵前事非懷哉紫芝叟千載心相依
　　　秋池二首
身閒無所為心閒無所思况當故園夜復此新秋池
闇鳥棲後橋明月出時菱風香散漫桂露光參差靜境
<pb:KR4c0069_WYG_021-15a>
多獨得幽懷竟誰知悠然心中語自問來何遲
朝衣薄且健晚簟清仍滑社近燕影稀雨餘蟬聲歇閒
中得詩境此境幽難說露荷珠自傾風竹玉相戛誰能
一同宿共翫新秋月暑退涼早歸池邊好時節
　　　中隠
大隠住朝市小隠入丘樊丘樊太冷落朝市太囂諠不
如作中隠隠在留司官似出復似處非忙亦非閒不勞
心與力又免飢與寒終歲無公事隨月有俸錢君若好
<pb:KR4c0069_WYG_021-15b>
登臨城南有秋山君若愛遊蕩城東有春園君若欲一
醉時出赴賔筵洛中多君子可以恣歡言君若欲髙臥
但自深掩闗亦無車馬客造次到門前人生處一世其
道難兩全賤即苦凍餒貴則多憂患唯此中隠士致身
吉且安窮通與豐約正在四者閒
　　　問秋光
殷卿領北鎮崔尹開南幕外事信為榮中懷未必樂何
如不才者兀兀無所作不引窓下琴即舉池上酌淡交
<pb:KR4c0069_WYG_021-16a>
唯對水老伴無如鶴自適頗從容旁觀誠濩落身心轉
恬泰煙景彌淡泊迴首語秋光東來應不錯
　　　引泉
一為止足限二為衰疾牽邴罷不因事陶歸非待年歸
來嵩洛下閉户何翛然靜掃林下地閒疏池畔泉伊流
狹似帶洛石大如拳誰敎明月下為我聲濺濺竟夕舟
中坐有時橋上眠何用施屏障水竹繞牀前
　　　知足吟(和崔十八/未貧作)
<pb:KR4c0069_WYG_021-16b>
不種一隴田倉中有餘粟不採一株桑箱中有餘服官
閒離憂責身泰無羈束中人百户稅賔客一年祿樽中
不乏酒籬下仍多菊是物皆有餘非心無所欲吟君未
貧作因歌知足曲自問此時心不足何時足
　　　酬集賢劉郎中對月見寄兼懷元浙東
月在洛陽天天髙淨如水下有白頭人擥衣中夜起思
逺鏡亭上光深書殿裏眇然三處心相去各千里
　　　太湖石
<pb:KR4c0069_WYG_021-17a>
逺望老嵳峩近觀怪嶔崟纔髙八九尺勢若千萬尋嵌
空華陽洞重疊屏山岑邈矣仙掌迥呀然劒門深形質
冠今古氣色通晴隂未秋已瑟瑟欲雨先沈沈天姿信
為異時用非所任磨刀不如礪擣帛不如砧何乃主人
意重之如萬金豈伊造物者獨能知我心
　　　偶作二首
擾擾貪生人幾何不夭閼遑遑愛名人幾何能貴達伊
余信多幸拖紫垂白髮身為三品官年已五十八筋骸
<pb:KR4c0069_WYG_021-17b>
雖早衰尚未苦羸惙資産雖不豐亦不甚貧竭登山力
猶在遇酒興時發無事日月長不羈天地濶安身有處
所適意無時節解帶松下風抱琴池上月人間所重者
相印將軍鉞謀慮繫安危威權主生殺焦心一身苦炙
手旁人熱未必方寸閒得如吾快活
日出起盥櫛振衣入道場寂然無他念但對一爐香日
髙始就食食亦非膏粱精粗隨所有亦足飽充腸日午
脫巾簪燕息窓下牀清風颯然至臥可致羲皇日西引
<pb:KR4c0069_WYG_021-18a>
杖屨散步遊林塘或飲茶一盞或吟詩一章日入多不
食有時唯命觴何以送閒夜一曲秋霓裳一日分五時
作息率有常自喜老後健不嫌閒中忙是非一以貫身
世交相㤀若問此何許此是無何鄉
　　　葺池上舊亭
池月夜淒涼池風曉蕭颯欲入池上冬先葺池中閤向
暖窓户開迎寒簾幕合苔封舊瓦木水照新朱蠟軟火
深土爐香醪小瓷榼中有獨宿翁一燈對一榻
<pb:KR4c0069_WYG_021-18b>
　　　崔十八新池
愛君新小池池色無人知見底月明夜無波風定時忽
看不似水一泊稀琉璃
　　　翫止水
動者樂流水靜者樂止水利物不如流鑒形不如止淒
清早霜降淅瀝微風起中面紅葉開四隅綠萍委廣狹
八九丈灣環有涯涘淺深三四尺洞徹無表裏淨分鶴
翹足澄見魚掉尾迎眸洗眼塵隔胷蕩心滓定將禪不
<pb:KR4c0069_WYG_021-19a>
别明與誠相似清能律貪夫淡可交君子豈唯空狎翫
亦取相倫擬欲識靜者心心源只如此
　　　聞崔十八宿于新昌弊宅時予亦宿崔家依仁
　　　　新亭一宵偶同兩興暗合因而成詠聊以寫
　　　　懷
陋巷掩弊廬髙居敞華屋新昌七株松依仁萬莖竹松
前月臺白竹下風池綠君向我齋眠我在君亭宿平生
有微尚彼此多幽獨何必求主人兩心聊自足
<pb:KR4c0069_WYG_021-19b>
　　　日長
日長晝加餐夜短朝餘睡春來寢食閒雖老猶有味林
塘得芳景園曲生幽致愛水多棹舟惜花不掃地幸無
眼下病且向樽前醉身外何足言人閒本無事
　　　三月三十日作
今朝三月盡寂寞春事畢黄鳥漸無聲朱櫻新結實臨
風獨長歎此歎意非一半百過九年豔陽殘一日隨年
減歡笑逐日添衰疾且遣花下歌送此盃中物
<pb:KR4c0069_WYG_021-20a>
　　　慵不能
架上非無書眼慵不能看匣中亦有琴手慵不能彈腰
慵不能帶頭慵不能冠午後恣情寢午時隨事餐一餐
終日飽一寢至夜安飢寒亦閒事况乃不飢寒
　　　晨興
宿鳥動前林晨光上東屋銅爐添早香紗籠滅殘燭頭
醒風稍愈眼飽睡初足起坐兀無思叩齒三十六何以
解宿齋一杯雲母粥
<pb:KR4c0069_WYG_021-20b>
　　　朝課
平甃白石渠靜掃青苔院池上好風來新荷大如扇小
亭中何有素琴對黄卷蘂珠諷數篇秋思彈一遍從容
朝課畢方與客相見
　　　天竺寺七葉堂避暑
鬱鬱復鬱鬱伏熱何時畢行入七葉堂煩暑隨步失簷
雨稍霏微窓風正蕭瑟清宵一覺睡可以銷百疾
　　　香山寺石樓潭夜浴
<pb:KR4c0069_WYG_021-21a>
炎光晝方熾暑氣宵彌毒摇扇風甚微褰裳汗霢霂起
向月中行來就潭中浴平石為浴牀窪石為浴斛綃巾
薄露頂草屨輕乘足清涼詠而歸歸上石樓宿
　　　嗟髮落
朝亦嗟髮落暮亦嗟髮落落盡誠可嗟盡來亦不惡既
不勞洗沐又不勞梳掠最宜濕暑天頭輕無髻縛脫置
垢巾幘解去塵纓絡銀瓶貯寒泉當頂傾一勺有如醍
醐灌坐受清涼樂因悟自在僧亦資於剃削
<pb:KR4c0069_WYG_021-21b>
　　　安穏眠
家雖日漸貧猶未苦飢凍身雖日漸老幸無急病痛眼
逢閙處合心向閒時用既得安穏眠亦無顛倒夢
　　　池上夜境
晴空星月落池塘澄鮮淨綠表裏光露簟清瑩迎夜滑
風襟蕭洒先秋涼無人驚處野禽下新睡覺時幽草香
但問塵埃能去否濯纓何必向滄浪
　　　書紳
<pb:KR4c0069_WYG_021-22a>
仕有職役勞農有畎畮勤優哉分司叟心力無苦辛歲
晚頭又白自問何欣欣新酒始開甕舊穀猶滿囷吾嘗
靜自思往往夜達晨何以送吾老何以安吾貧歲計莫
如穀飽則不干人日計莫如醉醉則兼㤀身誠知有道
理未敢勸交親恐為人所哂聊自書諸紳
　　　秋遊平泉贈韋處士閒禪師
秋景引閒步山遊不知疲杖藜捨輿馬十里與僧期昔
嘗憂六十四體不支持今來已及此猶未苦衰羸(予往/年有)
<pb:KR4c0069_WYG_021-22b>
(詩云三十氣大壯四十多是非六/十年太老四體不支持今故云)心興遇境發身力因
行知尋雲到起處愛泉聽滴時南村韋處士西寺閒禪
師山頭與澗底聞健且相隨
　　　遊坊口懸泉偶題石上(時為河/南尹)
濟源山水好老尹知之久常日聽人言今秋入吾手孔
山刀劒立沁水龍蛇走危磴上懸泉澄灣轉坊口虚明
見深底淨綠無纎垢仙棹浪悠揚塵纓風抖擻巖寒松
柏短石古莓苔厚錦座纓髙低翠屏張左右雖無安石
<pb:KR4c0069_WYG_021-23a>
妓不乏文舉酒談笑逐身來管絃隨事有時逢杖錫客
或值垂綸叟相與澹㤀歸自辰將及酉公門欲返駕溪
路猶迴首早晚重來遊心期罷官後
　　　對火翫雪
平生所心愛愛火兼憐雪火是臘天春雪為隂夜月鵝
毛紛正墮獸炭敲初折盈尺白鹽寒滿爐紅玉熱稍宜
杯酌動漸引笙歌發但識歡來由不知醉時節銀盤堆
栁絮羅袖摶瓊屑共愁明日銷便作經年别
<pb:KR4c0069_WYG_021-23b>
　　　六年寒食洛下宴遊贈馮李二少尹
豐年寒食節美景洛陽城三尹皆強健七日盡晴明東
郊蹋青草南園攀紫荆風拆海榴豔露墜木蘭英假開
春未老宴合日屢傾珠翠混花影管絃藏水聲佳會不
易得良辰亦難并聽吟歌暫輟看舞杯徐行米價賤如
土酒味濃於餳(徐盈/切)此時不盡醉但恐負平生殷勤二
曹長各捧一銀觥
　　　苦熱中寄舒貟外
<pb:KR4c0069_WYG_021-24a>
何堪日衰病復此時炎燠厭對俗杯盤倦聽凡絲竹藤
牀鋪晚雪角枕截寒玉安得清痩人新秋夜同宿非君
固不可何夕枉髙躅
　　　閒夕
一聲早蟬發數㸃新螢度蘭缸耿無煙筠簟清有露未
歸後房寢且下前軒步斜月入低廊涼風滿髙樹放懷
常自適遇境多成趣何法使之然心中無細故
　　　寄情
<pb:KR4c0069_WYG_021-24b>
灼灼早春梅東南枝最早持來翫未足花向手中老芳
香銷掌握悵望生懷抱豈無後開花念此先開好
　　　舒貟外遊香山寺數日不歸兼辱尺書大誇勝
　　　　事時正值坐衙慮囚之際走筆題長句以贈
　　　　之
香山石樓倚天開翠屏碧立波環迴黄菊繁時好客到
碧雲合處佳人來(謂遺英舊二妓/與舒君同遊)酡顔一笑夭桃綻清
唫數聲寒玉哀軒騎逶遲棹容與留連三日不能迴白
<pb:KR4c0069_WYG_021-25a>
頭老尹府中坐早衙纔退暮衙催庭前階上何所有纍
囚成貫案成堆豈無池塘長秋草亦有絲竹生塵埃今
日清光昨夜月竟無人來勸一杯
　　　早冬遊王屋自靈都抵陽臺上方望天壇偶吟
　　　　成章寄溫谷周尊師中書李相公
霜降山水清王屋十月時石泉碧漾漾巖樹紅離離朝
為靈都遊暮有陽臺期飄然世塵外鸞鶴如可追忽念
公程盡復慙身力衰天壇在天半欲上心遲遲嘗聞此
<pb:KR4c0069_WYG_021-25b>
遊者隠客與損之各抱貴仙骨俱非泥垢姿二人相顧
言彼此稱男兒若不為松喬即須作臯䕫今果如其語
光彩雙葳蕤一人佩金印一人翳玉芝我來髙其事詠
歎偶成詩為君題石上欲使故山知
　　　吳宫辭
淡紅花帔淺檀蛾睡臉初開似剪波坐對珠籠閒理曲
琵琶鸚鵡語相和
　白氏長慶集卷二十二

<pb:KR4c0069_WYG_022-1a>
欽定四庫全書
　白氏長慶集巻二十三
　　　　　　　　　　　　唐　白居易　撰
　　律詩(凡一/百首)
　　　元㣲之除浙東觀察使喜得杭越隣州先贈長
　　　　句(十七首並與/㣲之和答)
稽山鏡水歡遊地犀帶金章榮貴身官職比君雖較小
封疆與我且為隣郡樓對翫千峯月江界平分兩岸春
<pb:KR4c0069_WYG_022-1b>
杭越風光詩酒主相看更合是何人
　　　席上荅㣲之
我住浙江西君去浙江東勿言一水隔便與千里同富
貴無人勸君酒今宵為我盡杯中
　　　荅㣲之上船後留别
燭下尊前一分手舟中岸上兩迴頭歸來虚白堂中夢
合眼先應到越州
　　　荅㣲之泊西陵驛見寄
<pb:KR4c0069_WYG_022-2a>
煙波盡處一㸃白應是西陵古驛臺知在臺邉望不見
暮潮空送渡船迴
　　　荅㣲之誇越州州宅
賀上人囘得報書大誇州宅似仙居厭看馮翊風沙久
喜見蘭亭煙景初日出旌旗生氣色月明樓閣在空虗
知君暗數江南郡除却餘杭盡不如
　　　㣲之重誇州居其落句有西州羅刹之謔因嘲
　　　　兹石聊以寄懐
<pb:KR4c0069_WYG_022-2b>
君問西州城下事醉中疊紙為君書嵌空石面標羅刹
壓捺潮頭敵子胥神鬼曾鞭猶不動波濤雖打欲何如
誰知太守心相似抵滯堅頑兩有餘
　　　張十八員外以新詩二十五首見寄郡樓月下
　　　　吟翫通夕因題&KR0195;後封寄㣲之
秦城南省清秋夜江郡東樓明月時去我三千六百里
得君二十五篇詩陽春曲調髙難和淡水交情老始知
坐到天明吟未足重封轉寄與㣲之
<pb:KR4c0069_WYG_022-3a>
　　　酬㣲之(㣲之題云郡務稍簡因得整集舊詩并/連綴剛削封章諫草繁委籍笥僅踰百)
　　　　(軸偶成自歎/兼寄樂天)
滿篋填箱唱和詩少年為戲老成悲聲聲麗曲敲寒玉
句句妍辭綴色絲吟翫獨當明月夜傷嗟同是白頭時
由來才命相磨折天遣無兒欲怨誰(㣲之句云天遣兩/家無嗣子欲將文)
(字付誰人故/以此荅之)
　　　餘思未盡加為六韻重寄㣲之
海内聲華併在身篋中文字絶無倫(美㣲/之也)遥知獨對封
<pb:KR4c0069_WYG_022-3b>
章草忽憶同為獻納臣走筆往來盈巻軸(予與㣲之前/後寄和詩數)
(百篇近代無/如此多有也)除官遞互掌絲綸(予除中書舍人㣲之撰/制詞㣲之除翰林學士)
(予撰/制詞)制從長慶辭髙古(㣲之長慶初知制誥文格髙/古始變俗體繼者効之也)詩
到元和體變新(衆稱元白為千字/律詩或號元和格)各有文姬才稚齒(蔡/邕)
(無兒有女/琰字文姬)俱無通子繼餘塵(陶潛小兒/名通子)琴書何必求王
粲與女猶勝與外人
　　　荅㣲之詠懐見寄
閤中同直前春事船裏相逢昨日情分袂二年勞夢寐
<pb:KR4c0069_WYG_022-4a>
並牀三宿話平生紫㣲北畔辭宫闕滄海西頭對郡城
聚散窮通何足道醉來一曲放歌行
　　　酬㣲之誇鏡湖
我嗟身老歳方徂君更官髙興轉孤軍門郡閤曾閒否
禹穴耶溪得到無酒盞省陪波巻白骰盤思共彩呼盧
一泓鏡水誰能羡自有胷中萬頃湖(㣲之詩云孫園虎/寺隨宜看不必遥)
(遥羡鏡湖故以/此戲言荅之)
　　　雪中即事荅㣲之
<pb:KR4c0069_WYG_022-4b>
連夜江雲黄慘澹平明山雪白糢糊銀河沙漲三千里
梅嶺花排一萬株北市風生飄散麫東樓日出照凝酥
誰家髙士闗門户何處行人失道途舞鶴庭前毛稍定
𢷬衣碪上練新鋪戲團稚女呵紅手愁坐衰翁對白鬚
壓瘴一州除疾苦呈豐萬井盡歡娛潤含玉徳懐君子
寒助霜威憶大夫莫道煙波一水隔何妨氣候兩鄉殊
越中地暖多成雨還有瑶臺瓊樹無
　　　醉封詩筒寄㣲之
<pb:KR4c0069_WYG_022-5a>
一生休戚與窮通處處相隨事事同未死又憐滄海郡
無兒俱作白頭翁展眉只仰三杯後代面唯慿五字中
為向兩州郵吏道莫辭來去逓詩筒
　　　除夜寄㣲之
鬢毛不覺白毿毿(蘇含/切)一事無成百不堪共惜盛時辭
闕下同嗟除夜在江南家山泉石尋常憶世路風波子
細諳老校於君合先退明年半百又加三
　　　蘇州李中丞以元日郡齊感懐詩寄㣲之及予
<pb:KR4c0069_WYG_022-5b>
　　　　輙依來篇七言八韻走筆奉荅兼呈㣲之
白首餘杭白太守落魄抛名來已久一辭渭北故園春
再把江南新歳酒杯前笑歌徒勉强鏡裏形容漸衰朽
領郡慚當潦倒年隣州喜得平生友長洲草接松江岸
曲水花連鏡湖口老去還能痛飲無春來曾作閒遊否
慿鶯傳語報李六倩鴈將書與元九莫嗟一日日催人
且貴一年年入手
　　　早春西湖閒遊悵然興懐憶與㣲之同賞因思
<pb:KR4c0069_WYG_022-6a>
　　　　在越官重事殷鏡湖之遊或恐未暇偶成十
　　　　八韻寄㣲之
上馬復呼賔湖邉景氣新管絃三數事騎從十餘人立
換登山屐行擕漉酒巾逢花看當妓遇草坐為茵西日
籠黄栁東風蕩白蘋小橋裝鴈齒輕浪甃魚鱗畫舫牽
徐轉銀船酌慢巡野情遺世累醉態任天真彼此年將
老平生分最親髙天從所願逺地得為隣雲樹分三驛
煙波限一津飜嗟寸步隔却厭尺書頻浙右稱雄鎮山
<pb:KR4c0069_WYG_022-6b>
隂委重臣貴垂長紫綬榮駕大朱輪出動刀槍隊歸生
道路塵鴈驚弓易散鷗怕鼓難馴百吏瞻相面千夫捧
擁身自然閒興少應負鏡湖春
　　　荅㣲之見寄(時在郡/樓對雪)
可憐風景浙東西先數餘杭次㑹稽禹廟未勝天竺寺
錢湖不羨若耶溪擺塵野鶴春毛暖拍水沙鷗濕翅低
更對雪樓君愛否紅欄碧甃㸃銀泥
　　　祭社宵興燈前偶作
<pb:KR4c0069_WYG_022-7a>
城頭傳鼓角燈下整衣冠夜鏡藏鬚白秋泉潄齒寒欲
將閒送老須著病辭官更待年終後支持歸計看
　　　閒卧
盡日前軒卧神閒境亦空有山當枕上無事到心中簾
巻侵牀日屏遮入座風望春春未到應在海門東
　　　新春江次
浦乾潮未應堤濕凍初銷粉片粧梅朶金絲刷栁條鴨
頭新緑水鴈齒小紅橋莫怪珂聲碎春來五馬驕
<pb:KR4c0069_WYG_022-7b>
　　　春題湖上
湖上春來似畫圖亂峯圍繞水平鋪松排山面千重翠
月㸃波心一顆珠碧毯線頭抽早稻青羅裙帶展新蒲
未能抛得杭州去一半勾留是此湖
　　　早春憶㣲之
昏昏老與病相和感物思君歎復歌聲早雞先知夜短
色濃栁最占春多沙頭雨染斑斑草水面風驅瑟瑟波
可道眼前光景惡其如難見故人何
<pb:KR4c0069_WYG_022-8a>
　　　失鶴
失為庭前雪飛因海上風九霄應得侣三夜不歸籠聲
斷碧雲外影沉明月中郡齋從此後誰伴白頭翁
　　　自感
宴遊寢食漸無味杯酒管絃徒繞身賔客歡娛僮僕飽
始知官職為他人
　　　得湖州崔十八使君書喜與杭越隣郡因成長
　　　　句代賀兼寄㣲之
<pb:KR4c0069_WYG_022-8b>
三郡何因此結縁貞元科第忝同年故情歡喜開書後
舊事思量在眼前越國封疆吞碧海杭城樓閣入青煙
吳興卑小君應屈為是蓬萊最後仙(貞元初同登科崔/君名最在後當時)
(崔自詠云人間不會雲/閒事應笑蓬萊最後仙)
　　　同諸客擕酒早看櫻桃花
曉報櫻桃發春擕酒客過緑餳(徐盈/切)粘盞杓紅雪壓枝
柯天色晴明少人生事故多停杯替花語不醉擬如何
　　　栁絮
<pb:KR4c0069_WYG_022-9a>
三月盡時頭白日與春老别更依依慿鶯為向楊花道
絆惹春風莫放歸
　　　早飲湖州酒寄崔使君
一榼扶頭酒泓澄㵼玉壺十分蘸甲酌瀲灔滿銀盂捧
出光華動嘗看氣味殊手中稀琥珀舌上冷醍醐瓶裏
有時盡江邉無處沽不知崔太守更有寄來無
　　　病中書事
三載卧山城閒知節物情鶯多過春語蟬不待秋鳴氣
<pb:KR4c0069_WYG_022-9b>
嗽因寒發風痰欲雨生病身無所用唯解卜隂晴
　　　與㣲之唱和來去常以竹筒貯詩陳協律美而
　　　　成篇因以此荅
揀得琅玕截作筒緘題章句冩心胷隨風毎喜飛如鳥
渡水常憂化作龍粉節堅如太守信霜筠冷稱大夫容
煩君讚詠心知愧魚目驪珠同一封
　　　醉戲諸妓
席上爭飛使君酒歌中多唱舍人詩不知明日休官後
<pb:KR4c0069_WYG_022-10a>
逐我東山去是誰
　　　北院
北院人稀到東牕地最偏竹煙行竈上石壁卧房前性
拙身多暇心慵事少縁還如病居士唯置一牀眠
　　　酬周協律
五十錢塘守應為送老官濫䝉辭客愛猶作近臣看鑿
落愁須飲琵琶悶遣彈白頭雖强醉不似少年歡
　　　題石上人
<pb:KR4c0069_WYG_022-10b>
騰騰兀兀在人間貴賤賢愚盡往還羶膩筵中唯飲酒
歌鐘㑹處獨思山存神不許三尸住混俗無妨兩鬢斑
除却餘杭白太守何人更解愛君閒
　　　詩解
新篇日日成不是愛聲名舊句時時改無妨悦性情但
令長守郡不覺却歸城祗擬江湖上吟哦過一生
　　　潮
早潮纔落晚潮來一月周流六十囘不獨光隂朝復暮
<pb:KR4c0069_WYG_022-11a>
杭州老去被潮催
　　　聞歌妓唱嚴郎中詩因以絶句寄之(嚴前為/郡守)
已留舊政布中和又付新詞與艷歌但是人家有遺愛
就中蘇小感恩多
　　　柘枝妓
平鋪一合錦筵開連擊三聲畫鼓催紅蠟燭移桃葉起
紫羅衫動柘枝來帶垂鈿胯花腰重㡌轉金鈴雪面迴
看即曲終留不住雲飄雨送向陽臺
<pb:KR4c0069_WYG_022-11b>
　　　急樂世辭
正抽碧線繡紅羅忽聽黄鶯斂翠蛾秋思冬愁春悵望
大都不稱意時多
　　　天竺寺送堅上人歸廬山
錫杖登髙寺香爐憶舊峯偶來舟不繫忽去鳥無蹤豈
要留離偈寧勞動别容與師俱是夢夢裏暫相逢
　　　除官赴闕留贈㣲之
去年十月半君來過浙東今年五月盡我發向闗中兩
<pb:KR4c0069_WYG_022-12a>
鄉黙黙心相别一水盈盈路不通從此津人應省事寂
寥無復逓詩筒
　　　留題郡齋
吟山歌水嘲風月便是三年官滿時春為醉眠多閉閣
秋因晴望暫褰帷更無一事移風俗唯化州民解詠詩
　　　别州民
耆老遮歸路壺漿滿别筵甘棠無一樹那得淚澘然稅
重多貧戸農饑足旱田唯留一湖水與汝救凶年(今春/増築)
<pb:KR4c0069_WYG_022-12b>
(錢塘湖堤貯水/以防天旱故云)
　　　留題天竺靈隠兩寺
在郡六百日入山十二囘宿因月桂落醉為海榴開(天/竺)
(嘗有月中桂子落靈/隠多海石榴花也)黄紙除書到青宫詔命催僧徒多
悵望賔從亦徘徊寺闇煙埋竹林香雨落梅别橋憐白
石辭洞戀青苔(石橋在天竺/明洞在靈隠)漸出松間路猶飛馬上杯
誰教冷泉水送我下山來
　　　西湖留别
<pb:KR4c0069_WYG_022-13a>
征途行色慘風煙祖帳離聲咽管絃翠黛不須留五馬
皇恩只許住三年緑藤隂下鋪歌席紅藕花中泊妓船
處處囘頭盡堪戀就中難别是湖邉
　　　重寄别㣲之
慿仗江波寄一辭不須惆悵報㣲之猶勝往歳峽中别
灔澦堆邉招手時
　　　重題别東樓
東樓勝事我偏知氣象多隨昏旦移湖巻衣裳白重疊
<pb:KR4c0069_WYG_022-13b>
山張屏障緑參差海仙樓塔晴方出江女笙簫夜始吹
春雨星攢尋蟹火秋風霞颭弄濤旗(餘杭風俗毎寒食/雨後夜凉家家持)
(燭尋蟹動盈萬人毎歳八月/迎濤弄水者悉舉旗幟焉)宴宜雲髻新梳後曲愛霓
裳未拍時太守三年嘲不盡郡齋空作百篇詩
　　　别周軍事
主人頭白官仍冷去後憐君是底人試謁㑹稽元相去
不妨相見却殷勤
　　　看常州柘枝贈賈使君
<pb:KR4c0069_WYG_022-14a>
莫惜新衣舞柘枝也從塵汚汗霑垂料君即却歸朝去
不見銀泥衫故時
　　　汴河路有感
三十年前路孤舟重往還繞身新眷屬舉目舊鄉闗事
去唯留水人非但見山啼襟與愁鬢此日兩成斑
　　　埇橋舊業
别業埇城北抛來二十春改移新逕路變換舊村隣有
稅田疇薄無官弟姪貧田園何用問强半屬他人
<pb:KR4c0069_WYG_022-14b>
　　　茅城驛
汴河無景思秋日又淒淒地薄桑麻痩村貧屋舍低早
苖多閒草濁水半和泥最是蕭條處茅城驛向西
　　　河隂夜泊憶㣲之
憶君我正泊行舟望我君應上郡樓萬里月明同此夜
黄河東面海西頭
　　　杭州迴舫
自别錢塘山水後不多飲酒懶吟詩欲將此意慿迴棹
<pb:KR4c0069_WYG_022-15a>
報與西湖風月知
　　　途中題山泉
決決涌岩穴濺濺出洞門向東應入海從此不歸源似
葉飄辭樹如雲斷别根吾身亦如此何日返鄉園
　　　欲到東洛得楊使君書因以此報
向公心切向財疎淮上休官洛下居三郡政能從獨歩
十年生計復何如使君灘上久分手别駕渡頭先得書
且喜平安又相見其餘外事盡室虗
<pb:KR4c0069_WYG_022-15b>
　　　洛下寓居
秋館清涼日書因解悶看夜牕幽獨處琴不為人彈遊
宴慵多廢趨朝老漸難禪僧教斷酒道士勸休官渭曲
莊猶在錢塘俸尚殘如能便歸去亦不至飢寒
　　　味道
叩齒晨興秋院静焚香宴坐晚牕深七篇真誥論仙事
一巻檀經説佛心此日盡知前境妄多生曾被外塵侵
自嫌習性猶殘處愛詠閒詩好聽琴
<pb:KR4c0069_WYG_022-16a>
　　　好聽琴
本性好絲桐塵機聞即空一聲來耳裏萬事離心中清
暢堪銷疾恬和好養䝉尤宜聽三樂安慰白頭翁
　　　愛詠詩
辭章諷詠成千首心行歸依向一乘坐倚繩牀閒自念
前生應是一詩僧
　　　酬皇甫庻子見寄
掌綸不稱君應笑典郡無能我自知别詔忽驚新命出
<pb:KR4c0069_WYG_022-16b>
同寮偶與夙心期春坊瀟洒優閒地秋鬢蒼浪老大時
獨占二疎應未可龍樓見擬覔分司
　　　卧疾
閒官卧疾絶經過居處蕭條近洛河水北水南秋月夜
管絃聲少杵聲多
　　　逺師
東宫白庻子南寺逺禪師何處遥相見心無一事時
　　　問逺師
<pb:KR4c0069_WYG_022-17a>
葷羶停夜食吟詠散秋懐笑問東林老詩應不破齋
　　　小院酒醒
酒醒閒獨歩小院夜深涼一領新秋簟三間明月廊未
収殘盞杓初換熱衣裳好是幽眠處松隂六尺牀
　　　贈侯三郎中
老愛東都好寄身足泉多竹少埃塵年豐最喜唯貧客
秋冷先知是痩人幸有琴書堪作伴苦無田宅可為隣
洛中縱未長居得且與蘇田遊過春
<pb:KR4c0069_WYG_022-17b>
　　　求分司東都寄牛相公十韻
忽忽心如夢星星鬢似絲縱貧長有酒雖老未抛詩儉
薄身都慣疎頑性頗宜飯粗飱亦飽被暖起常遲萬里
歸何得三年伴是誰華亭鶴不去天竺石相隨(余罷杭/州得華)
(亭鶴天竺石/同載而歸)王尹貰將馬田家賣與池開門閒坐日遶
水獨行時懶慢交游許衰羸相府知官寮幸無事可惜
不分司
　　　酬楊八
<pb:KR4c0069_WYG_022-18a>
君以曠懐宜静境我因蹇步稱閒官閉門足病非髙士
勞作雲心鶴眼看
　　　履道新居二十韻
履道坊西角官河曲北頭林園四隣好風景一家秋門
閉深沉樹池通淺沮(秋夜/反)溝㧞青松直上鋪碧水平流
籬菊黄金合牕筠緑玉稠疑連紫陽洞似到白蘋洲僧
至多同宿賔來輙少留豈無詩引興兼有酒銷憂移榻
臨平岸擕茶上小舟果穿聞鳥喙萍破見魚遊地與塵
<pb:KR4c0069_WYG_022-18b>
相逺人將境共幽汎潭菱㸃鏡沉浦月生鈎厨曉煙孤
起庭寒雨半収老飢初愛粥痩冷早披裘洛下招新隠
秦中忘舊遊辭章留鳳閣班籍寄龍樓病愜官曹静閒
慙俸禄優琴書中有得衣食外何求濟世才無取謀身
智不周應須共心語萬事一時休
　　　九日思杭州舊遊寄周判官及諸客
忽憶郡南山頂上昔時同醉是今辰笙歌委曲聲延耳
金翠動揺光照身風景不隨宫相去歡娛應逐使君新
<pb:KR4c0069_WYG_022-19a>
江山賔客皆如舊唯是當筵換主人
　　　秋晚
煙景澹濛濛池邉㣲有風覺寒蛬近壁知暝鶴歸籠長
貎隨年改衰情與物同夜來霜厚薄梨葉半低紅
　　　分司
散帙留司殊有味最宜病拙不才身行香拜表為公事
碧洛青嵩當主人已出閒遊多到夜却歸慵卧又經旬
錢塘五馬留三匹還擬騎遊攪擾春
<pb:KR4c0069_WYG_022-19b>
　　　河南王尹(一作王/僕射)初到以詩代書先問之
别來王閣老三歳似須&KR0119;鬢上斑多少杯前興有無官
從分𦂳慢情莫問榮枯許入朱門否籃輿一病夫
　　　池西亭
朱欄映晚樹金魄落秋池還似錢塘夜西樓月出時
　　　臨池閒卧
小竹圍庭匝平池與砌連閒多臨水坐老愛向陽眠營
役抛身外幽竒送枕前誰家卧牀脚解繫釣魚船
<pb:KR4c0069_WYG_022-20a>
　　　吾廬
吾廬不獨貯妻兒自覺年侵身力衰眼下營求容足地
心中準擬挂冠時新昌小院松當户履道幽居竹遶池
莫道兩都空有宅林泉風月是家資
　　　題新居寄宣州崔相公(所居南隣/即崔家池)
門庭有水巷無塵好稱閒官作主人冷似雀羅雖少客
寛於蝸舍足容身疎通竹徑將迎月掃掠莎臺欲待春
濟世料君歸未得南園北曲謾為隣
<pb:KR4c0069_WYG_022-20b>
　　　憶杭州梅花因叙舊遊寄蕭協律
三年閒悶在餘杭曾為梅花醉幾塲伍相廟邉繁似雪
孤山園裏麗如粧蹋隨遊騎心長惜折贈佳人手亦香
賞自初開直至落歡因小飲便成狂薛劉相次埋新壠
沈謝雙飛出故鄉(薛劉二客沈謝二妓/皆當時歌酒之侣)歌伴酒徒零散
盡唯殘頭白老蕭郎
　　　病中辱張常侍題集賢院詩因以繼和
天禄閣門開甘泉侍從囬圖書皆帝籍寮友盡仙才騎
<pb:KR4c0069_WYG_022-21a>
省通中掖龍樓隔上臺猶憐病宫相詩寄洛陽來
　　　早春晚歸
晚歸騎馬過天津沙白橋紅返照新草色連延多隙地
鼓聲閒緩少忙人還如南國饒溝水不似西京足路塵
金谷風光依舊在無人管領石家春
　　　贈楊使君
曾嗟放逐同巴峽且喜歸還會洛陽時命到來須作用
功名未立莫思量銀銜叱撥欺風雪金屑琵琶費酒漿
<pb:KR4c0069_WYG_022-21b>
更待城東桃李發共君沉醉兩三塲
　　　贈皇甫庶子
何因散地共徘徊人道君才我不才騎少馬蹄生易蹶
用稀印鏁澀難開妻知年老添衣絮婢報天寒撥酒醅
更媿小胥諮拜表單衫衝雪夜深來
　　　池上竹下作
穿籬遶舍碧逶迤十畮閒居半是池食飽窓閒新睡後
脚輕林下獨行時水能性淡為吾友竹解心虚即我師
<pb:KR4c0069_WYG_022-22a>
何必悠悠人世上勞心費目覓親知
　　　閒出覓春戯贈諸郎官
年來數出覓風光亦不全閒亦不忙放鞚體安騎穏馬
隔袍身暖照晴陽迎春日日添詩思送老時時放酒狂
除却髭鬚白一色其餘未伏少年郎
　　　别春爐
煖閣春初入温爐興稍闌晚風猶冷在夜火且留看獨
宿相依久多情欲别難誰能共天語長遣四時寒
<pb:KR4c0069_WYG_022-22b>
　　　汎小䑳二首(䑳龍眷切/)
水一塘䑳一隻䑳頭漾漾知風起䑳背蕭蕭知雨滴醉
卧船中欲醒時忽疑身是江南客
船緩進水平流一莖竹篙剔船尾兩幅青幕覆船頭亞
竹亂藤多照岸如從鳯口向湖洲
　　　夢行簡
天氣妍和水色鮮閒吟獨步小橋邉池塘草緑無佳句
虚卧春窓夢阿憐
<pb:KR4c0069_WYG_022-23a>
　　　題新居呈王尹兼簡府中三掾
敝宅須重葺貧家乏羡財橋憑川守造樹倩府僚栽朱
板新猶濕紅英暖漸開仍期更&KR0157;酒倚檻看花來
　　　雲和
非琴非瑟亦非筝撥柱推弦調未成欲散白頭千萬恨
只消紅袖兩三聲
　　　春老
欲隨年少强遊春自覺風光不屬身歌舞屏風花障上
<pb:KR4c0069_WYG_022-23b>
幾時曾畫白頭人
　　　春雪過皇甫家
晚來籃轝雪中囘喜遇君家門正開唯要主人青眼待
琴詩談笑自將來
　　　崔侍御以孩子三日示其所生詩見示因以二
　　　　絶和之
洞房門上挂桑弧香水盆中浴鳳雛還似初生三日魄
嫦娥滿月即成珠
<pb:KR4c0069_WYG_022-24a>
愛惜肯將同寳玉喜歡應勝得王侯㺯璋詩句多才思
愁殺無兒老鄧攸
　　　與皇甫庶子同遊城東
閒遊何必多徒侣相勸時時舉一杯博望苑中無職役
建春門外足池臺緑油剪葉蒲新長紅蠟粘枝杏欲開
白馬朱衣兩宫相可憐天氣出城來
　　　洛城東花下作
記得舊詩章花多數洛陽(舊詩云洛陽城東面今來花/似雪又云更待城東桃李發)
<pb:KR4c0069_WYG_022-24b>
(又云花滿/洛陽城)及逢枝似雪已是鬢成霜向後光隂促從前
事意忙無因重年少何計駐時芳欲送愁離面須傾酒
入腸白頭無籍在醉倒亦何妨
　　　晚春寄㣲之并崔湖州
洛陽陌上少交親履道城邉欲暮春崔在呉興元在越
出門騎馬覓何人
　　　城東閒行因題尉遲司業水閣
閒遶洛陽城無人知姓名病乘籃轝出老著茜(倉見切/染紅草)
<pb:KR4c0069_WYG_022-25a>
衫行處處花相引時時酒一傾借君溪閣上醉詠兩三
聲
　　　寄皇甫七
孟夏愛吾廬陶潛語不虚花樽飄落酒風案展開書隣
女偷新果家僮漉(盧谷/切)小魚不知皇甫七池上興何如
　　　訪皇甫七
上馬行數里逢花傾一杯更無停泊處還是覓君來
　
<pb:KR4c0069_WYG_022-25b>
　
　
　
　
　
　
　
　白氏長慶集巻二十三

<pb:KR4c0069_WYG_023-1a>
欽定四庫全書
　白氏長慶集巻二十四
　　　　　　　　　　　　唐　白居易　撰
　　律詩(凡一/百首)
　　　除蘇州刺史别洛城東花
亂雪千花落新絲兩鬢生老除呉郡守春别洛陽城江
上今重去城東更一行别花何用伴勸酒有殘鸎
　　　奉和汴州令狐令公二十二韻
<pb:KR4c0069_WYG_023-1b>
客有東征者夷門一落帆二年方得到五日未為淹(相/府)
(領鎮隔年居易方到既/到陪奉遊宴凡經五日)在浚旌重葺逰梁館更添心因
好善樂貎為禮賢謙俗阜知敦勸民安見察亷仁風扇
(平/聲)道路隂雨膏(去/聲)閭閻文律操將柄兵機釣得鈐碧幢
油葉葉紅斾火襜襜景象春加麗威容曉助嚴槍森赤
豹尾纛吒(丑亞/切)黑龍髯門静塵初斂城昏日半&KR0742;選幽
開後院占勝坐前簷平展絲頭毯(吐敢/切)髙褰錦額簾雷
搥柘枝鼓雪擺胡騰衫髪滑歌釵墜粧光舞汗霑囘燈
<pb:KR4c0069_WYG_023-2a>
花簇簇過酒玉纎纎饌盛盤心殢醅濃盞底粘陸珍熊
掌爛海味蟹螯鹹福履千夫祝形儀四座瞻羊公長在
峴傅説莫歸巖(蓋祝者/詩意也)眷愛人人遍風情事事兼猶嫌
客不醉同賦夜厭厭
　　　船夜援琴
鳥棲魚不動月照夜江深身外都無事舟中只有琴七
絃為益友兩耳是知音心静即聲淡其間無古今
　　　答劉和州禹錫
<pb:KR4c0069_WYG_023-2b>
換印雖頻命未通厯陽湖上又秋風不教才展休明代
為罰詩争造化功我亦思歸田舍下君應厭卧郡齋中
好相収拾為閒伴年齒官班約畧同
　　　渡淮
淮水東南濶無風渡亦難孤煙生乍直逺樹望多圓春
浪棹聲急夕陽帆影殘清流宜映月今夜重吟看
　　　赴蘇州至常州答賈舍人
杭城隔歳轉蘇臺還擁前時五馬囘厭見簿書先眼合
<pb:KR4c0069_WYG_023-3a>
喜逢杯酒暫眉開未酬恩寵年空去欲立功名命不來
一别承明三領郡甘從人道是粗才
　　　去歳罷杭州今春領吳郡慙無善政聊冩鄙懐
　　　　兼寄三相公
為問三丞相如何秉國鈞那將最劇郡付與苦慵人豈
有吟詩客堪為持節臣不才空飽暖無惠及饑貧昨卧
南城月今行北境春鉛刀磨欲盡銀印換何頻杭老遮
車轍呉童掃路塵虚迎復虚送慙見兩州民
<pb:KR4c0069_WYG_023-3b>
　　　宣武令狐相公以詩寄贈傳播吳中聊奉短章
　　　　用伸酬謝
新詩傳詠忽紛紛楚老吳娃耳遍聞盡解呼為好才子
不知官是上將軍辭人命薄多無位戰將功髙少有文
謝眺篇章韓信鉞一生雙得不如君
　　　自詠
形容瘦薄詩情苦豈是人間有相人只合一生眠白屋
何因三度擁朱輪金章未佩雖非貴銀榼常擕亦不貧
<pb:KR4c0069_WYG_023-4a>
唯是無兒頭早白被天磨折恰平均
　　　吟前篇因寄㣲之
君顔貴茂不清羸君句雄華不苦悲何事遣君還似我
髭鬚早白亦無兒
　　　紫薇花
紫薇花對紫薇翁名目雖同貎不同獨占芳菲當夏景
不將顔色託春風潯陽官舍雙髙樹興善僧庭一大叢
何似蘇州安置處花堂欄下月明中
<pb:KR4c0069_WYG_023-4b>
　　　自到郡齋僅經旬日方專公務未及宴遊偷閒
　　　　走筆題二十四韻兼寄常州賈舍人湖州崔
　　　　郎中仍呈吳中諸客
渭北離鄉客江南守土臣涉途初改月入境已經旬甲
郡標天下環封極海濵版圖十萬戸兵籍五千人自顧
才能少何堪寵命頻冒榮慙印綬虚奬負絲綸(除蘇州/制云藏)
(於巳為道義施於物為政能在公/形骨鯁之志闔境有袴襦之樂)候病須通脈防流要
塞津救煩無若静補拙莫如勤削使科條簡攤令賦役
<pb:KR4c0069_WYG_023-5a>
均以兹為報効安敢不躬親襦袴提於手韋弦佩在紳
敢辭稱俗吏且願活疲民常(常/州)未徴黄覇湖(湖/州)猶借冦
怐愧無鐺脚政(河北三郡相隣皆有善政/時為鐺脚刺史見唐書)徒忝大牙隣
制誥誇黄絹(美賈常/州也)詩篇占白蘋(美崔吳/興也)銅符抛不得
(自謂/也)瓊樹見無因警寐鐘傳夜催衙鼓報晨唯知對胥
吏未暇接親賔色變雲迎夏聲殘鳥過春麥風非逐扇
梅雨異隨輪武寺山如故(武丘/寺也)王樓月自新(郡内東南/樓名也)
池塘閒長草絲竹廢生塵暑遣燒神酎晴教㬠舞茵待
<pb:KR4c0069_WYG_023-5b>
還公事了亦擬樂吾身
　　　題籠鶴
經旬不飲酒踰月未聞歌豈是風情少其如塵事多虎
丘慙客問娃館妬人過莫笑籠中鶴相看去㡬何
　　　答客問杭州
為我踟蹰停酒盞與君約畧説杭州山名天竺堆青黛
湖號錢塘㵼緑油大屋簷多裝鴈齒小航船亦畫龍頭
所嗟水路無三百官繫何因得再遊
<pb:KR4c0069_WYG_023-6a>
　　　登閶門閒望
閶門四望鬱蒼蒼始覺州雄土俗强十萬夫家供課税
五千子弟守封疆闔閭城碧鋪秋草烏鵲橋紅帶夕陽
處處樓前飄管吹家家門外泊舟航雲埋虎寺山藏色
月耀娃宫水放光曾賞錢塘兼茂苑今來未敢苦誇張
　　　代諸妓贈送周判官
妓筵今夜别姑蘇客棹明朝向鏡湖莫汎扁舟尋范蠡
且隨五馬覓羅敷蘭亭月破能迴否娃館秋涼却到無
<pb:KR4c0069_WYG_023-6b>
好與使君為老伴歸來休染白髭鬚
　　　秋寄㣲之十二韻
娃館松江北稽城浙水東屈君為長吏伴我作衰翁旌
斾知非逺煙雲望不通忙多對酒榼興少閱詩筒(比在/杭州)
(兩浙唱和詩贈答/於筒中逓往來)淡白秋來日疎涼雨後風餘霞數片
綺新月一張弓影滿衰桐樹香凋晚蕙叢飢啼春榖鳥
寒怨絡絲蟲覽鏡頭雖白聽歌耳未聾老愁從此遣醉
笑與誰同清旦方堆案黄昏始退公可憐朝暮景銷在
<pb:KR4c0069_WYG_023-7a>
兩衙中
　　　池上早秋
荷芰緑參差新秋水滿池早涼生北檻殘照下東籬露
飽蟬聲懶風乾栁意衰過潘二十歳何必更愁悲
　　　郡西亭偶詠
常愛西亭面北林公私塵事不能侵共閒作伴無如鶴
與老相宜只有琴莫遣是非分作界須教吏隠合為心
可憐此道人皆見但要修行功用深
<pb:KR4c0069_WYG_023-7b>
　　　故衫
闇淡緋衫稱老身半披半曵出朱門袖中吳郡新詩本
襟上杭州舊酒痕殘色過梅看向盡故香因洗嗅猶存
曾經爛熳三年著欲棄空箱似少恩
　　　郡中夜聽李山人彈三樂
風琴秋拂匣月户夜開闗榮啟先生樂姑蘇太守閒傳
聲千古後得意一時閒却怪鍾期耳唯聴水與山
　　　東城桂三首¶(并序/)
<pb:KR4c0069_WYG_023-8a>
蘇之東城古吳都城也今為樵牧之塲有桂一株生乎
城下惜其不得地因賦三絶句以唁之
子墮本從天竺寺根盤今在闔閭城當時應逐南風落
落向人間取次生(舊説杭州天竺寺每/歳秋中有月桂子墮)
霜雪壓多雖不死荆榛長疾欲相埋長憂落在樵人手
賣作蘇州一束柴
遥知天上桂花孤試問嫦娥更要無月宫幸有閒田地
何不中央種兩株
<pb:KR4c0069_WYG_023-8b>
　　　聞行簡恩賜章服喜成長句寄之
吾年五十加朝散爾亦今年賜服章齒髪恰同知命歳
官銜俱是客曹郎(予與行簡俱年五十始/著緋皆是主客郎官)榮傳錦帳花
聯蕚彩動綾袍鴈趂行(緋多以鴈銜/瑞莎為之也)大抵著緋宜老大
莫嫌秋鬢數莖霜
　　　喚笙歌
露墜萎花槿風吹敗葉荷老心歡樂少秋眼感傷多芳
歳今如此衰翁可奈何猶應不如醉試遣喚笙歌
<pb:KR4c0069_WYG_023-9a>
　　　對酒吟
一抛學士筆三佩使君符未換銀青綬唯添雪白鬚公
門衙退掩妓席客來鋪履舄從相近謳吟任所須金銜
嘶五馬鈿帶舞雙姝不得當年有猶勝到老無合聲歌
漢月齊手拍吳歈今夜還先醉應煩紅袖扶
　　　偶飲
三盞醺醺四體融妓亭簷下夕陽中千聲方響敲相續
一曲纔和戞未終今日心情如往日秋風氣味似春風
<pb:KR4c0069_WYG_023-9b>
唯憎小吏樽前報遒去衙時水五筒
　　　早發赴洞庭舟中作
閶門曙色欲蒼蒼星月髙低宿水光棹舉影揺燈燭動
舟移聲拽管絃長漸看海樹紅生日遥見包山白帶霜
出郭已行十五里唯銷一曲慢霓裳
　　　宿湖中
水天向晚碧沉沉樹影霞光重疊深浸月冷波千頃練
苞霜新橘萬株金幸無案牘何妨醉縱有笙歌不廢吟
<pb:KR4c0069_WYG_023-10a>
十隻畫船何處宿洞庭山脚太湖心
　　　揀貢橘書情
洞庭貢橘揀宜精太守勤王請自行珠顆形容隨日長
瓊漿氣味得霜成登山敢惜駑駘力望闕難伸螻蟻情
疎賤無由親跪獻願憑朱實表丹誠
　　　夜泛陽塢入明月灣即事寄崔湖州
湖山處處好淹留最愛東灣北塢頭掩映橘林千㸃火
泓澄潭水一盆油龍頭畫舸銜明月鵲脚紅旗蘸碧流
<pb:KR4c0069_WYG_023-10b>
為報茶山崔太守與君各是一家遊(嘗羡吳興每春茶/山之逰泊入太湖)
(羡意減/矣故云)
　　　泛太湖書事寄㣲之
煙渚雲帆處處通飄然舟似入虚空玉杯淺酌巡初匝
金管徐吹曲未終黄夾纈林寒有葉碧琉璃水淨無風
避旗飛鷺翩翻白驚鼓跳魚撥刺紅澗雪壓多松偃蹇
巖泉滴久石玲瓏書為故事留湖上(所見勝景多記/在湖中石上)吟
作新詩寄浙東軍府威容從道盛江山氣色定知同報
<pb:KR4c0069_WYG_023-11a>
君一事君應羡五宿澄波皓月中
　　　題新館
曾為白社羇逰子今作朱門醉飽身十萬户州尤覺貴
二千石禄敢言貧重裘每念單衣士兼味嘗思旅食人
新館寒來多少客欲囘歌酒暖風塵
　　　西樓喜雪命宴
宿雲黄慘澹曉雪白飄颻散麵遮槐市堆花壓栁橋四
郊鋪縞素萬室甃瓊瑶銀榼攜桑落金爐上麗譙光迎
<pb:KR4c0069_WYG_023-11b>
舞妓動寒近醉人銷歌樂雖盈耳慙無五袴謡
　　　新栽梅
池邉新種七株梅欲到花時㸃撿來莫怕長洲桃李妬
今年好為使君開
　　　酬劉和州戲贈
錢塘山水接蘇臺兩地褰帷愧不才政事素無爭學得
風情舊有且將來雙蛾解佩啼相送五馬鳴珂笑却囘
不似劉郎無景行長抛春恨在天台
<pb:KR4c0069_WYG_023-12a>
　　　戲和賈常州醉中二絶句
聞道毘陵詩酒興近來積漸學姑蘇罨(遏合切網從/上掩之也)頭
新令從偷去刮骨清吟得佀無
越調管吹留客曲吳吟詩送煖寒杯娃宫無限風流事
好遣孫心暫學來
　　　歳暮寄㣲之三首
㣲之别久能無歎知退書稀豈免愁甲子百年過半後
光隂一歳欲終頭池氷曉合膠船底樓雪晴銷露瓦溝
<pb:KR4c0069_WYG_023-12b>
自覺歡情隨日減蘇州心不及杭州
榮進雖頻退亦頻與君才命不調勻若不九重中掌事
即須千里外抛身紫垣南北㕔曾對滄海東西郡又隣
唯欠結廬嵩洛下一時歸去作閒人
白頭歳暮苦相思除却悲吟無可為枕上從妨一夜睡
燈前讀盡十年詩(讀前後/唱和詩)龍鍾校正騎驢日顦顇通江
司馬時(通州/江州)若並如今是全活紆朱拖紫且開眉
　　　歳日家宴戲示弟姪等兼呈張侍御二十八丈
<pb:KR4c0069_WYG_023-13a>
　　　　殷判官二十三兄
弟妹妻孥小姪甥嬌癡㺯我助歡情歳盞後推藍尾酒
春盤先勸膠牙餳(徐盈/切)形骸潦倒雖堪歎骨肉團圓亦
可榮猶有誇張少年處笑呼張丈喚殷兄
　　　正月三日閒行
黄鸝巷口鶯欲語烏鵲河頭冰欲銷(黄鸝坊名/烏鵲河名)緑浪東
西南北水紅欄三百九十橋(蘇之官/橋之數)鴛鴦蕩漾雙雙翅
楊栁交加萬萬條借問春風來早晚只從前日到今朝
<pb:KR4c0069_WYG_023-13b>
　　　夜歸
逐勝移朝宴留歡放晚衙賔寮多謝客騎從半吳娃到
處銷春景歸時及月華城隂一道直燭焰兩行斜東吹
先催栁南霜不殺花臯橋夜沽酒燈火是誰家
　　　自歎
豈獨年相迫兼為病所侵春來痰氣動老去嗽聲深眼
暗猶操筆頭斑未挂簪因循過日月真是俗人心
　　　郡中閒獨寄㣲之及崔湖州
<pb:KR4c0069_WYG_023-14a>
少年賔旅非吾輩晚歳簪纓束我身酒散更無同宿客
詩成長作獨吟人蘋洲㑹面知何日鏡水離心又一春
兩處也應相憶在官髙年長少情親
　　　小舫
小舫一艘新造了輕裝梁柱庳安篷深坊静岸遊應遍
淺水低橋去盡通黄栁影籠隨棹月白蘋香起打頭風
慢牽欲傍櫻桃泊借問誰家花最紅
　　　馬墜一强出贈同座
<pb:KR4c0069_WYG_023-14b>
足傷遭馬墜腰重倩人擡秪合牕間卧何因花下來坐
依桃葉妓行呷地黄杯强出非他意東風落盡梅
　　　夜聞賈常州崔湖州茶山境㑹想羡歡宴因寄
　　　　此詩
遥聞境㑹茶山夜珠翠歌鐘俱遶身盤下中分兩州界
燈前合(音/閤)作一家春青娥遞舞應爭妙紫笋齊嘗各
鬬新自歎花時北牕下蒲黄酒對病眠人(時馬墜損腰/正勸蒲黄酒)
　　　酬㣲之開拆新樓初畢相報未聯見戲之作
<pb:KR4c0069_WYG_023-15a>
海山鬱鬱石稜稜新豁髙居正好登南臨贍部三千界
東對蓬宫十二層報我樓成秋望月把君詩讀夜囘燈
無妨却有他心眼粧㸃亭臺即不能
　　　病中多雨逢寒食
水國多隂常懶出老夫饒病愛閒眠三旬卧度鶯花月
一半春銷風雨天薄暮何人吹觱篥新晴幾處縛鞦韆
綵繩芳樹長如舊唯是年年換少年
　　　清明夜
<pb:KR4c0069_WYG_023-15b>
好風朧月清明夜碧砌紅軒刺史家獨遶迴廊行復歇
遥聽絃管暗看花
　　　蘇州栁
金谷園中黄嫋娜曲江亭畔碧婆娑老來處處行應徧
不似蘇州栁最多絮撲白頭條拂面使君無計奈春何
(婆娑一/作毿娑)
　　　三月二十八日贈周判官
一春惆悵殘三日醉問周郎憶得無栁絮送人鶯勸酒
<pb:KR4c0069_WYG_023-16a>
去年今日别東都
　　　偶作
紅杏初生葉青梅已綴枝闌珊花落後寂寞酒醒時坐
悶低眉久行慵舉足遲少年君莫怪頭白自應知
　　　重答劉和州(來篇云蘇州刺史例能詩西掖吟/來替左司又云若共吳王鬬百草)
　　　　(不如唯是/欠西施)
分無佳麗敵西施敢有文章替左司隨分笙歌聊自樂
等閒篇詠被人知花邉妓引尋香徑月下僧留宿劒池
<pb:KR4c0069_WYG_023-16b>
可惜當時好風景吳王應不解吟詩(採香徑在/館娃宫)
　　　奉送三兄
少年曾管二千兵晝聴笙歌夜斫營自反丘園頭盡白
毎逢旗鼓眼猶明杭州暮醉連牀卧吳郡春遊並馬行
自愧阿連官職慢只教兄作使君兄
　　　城上夜宴
留春不住登城望惜夜相將秉燭遊風月萬家河兩岸
笙歌一曲郡西樓詩聽越客吟何苦酒被吳娃勸不休
<pb:KR4c0069_WYG_023-17a>
從道人生都是夢夢中歡笑亦勝愁
　　　重題小舫贈周從事兼戲㣲之
細蓬青篾織魚鱗小眼紅牕襯麴塵闊狹纔容從事座
髙低恰稱使君身舞筵須揀腰輕女仙棹難勝骨重人
不似鏡湖亷使出髙檣大艑(音/匾)閙驚春
　　　吳櫻桃
含桃最説出東吳香色鮮濃氣味殊洽恰舉頭千萬顆
婆娑拂面兩三株鳥偷飛處&KR1335;將火人摘爭時蹋破珠
<pb:KR4c0069_WYG_023-17b>
可惜風吹兼雨打明朝後日即應無
　　　春盡勸客酒
林下春將盡池邉日半斜櫻桃落砌顆夜合隔簾花嘗
酒留閒客行茶使小娃殘杯勸不飲留醉向誰家
　　　仲夏齋居偶題八韻寄㣲之及崔湖州
腥血與葷蔬停來一月餘肌膚雖痩損方寸任清虚體
適通宵坐頭慵隔日梳眼前無俗物身外即僧居水榭
風來逺松廊雨過初褰簾放巢燕投食施池魚久别閒
<pb:KR4c0069_WYG_023-18a>
遊伴頻勞問疾書不知湖與越吏隠興何如
　　　官宅
紅紫共紛紛祗承老使君移舟木蘭棹行酒石榴裙水
色窓窓見花香院院聞戀他官舍住雙鬢白如雲
　　　六月三日夜聞蟬
荷香清露墜栁動好風生㣲月初三夜新蟬第一聲乍
聞愁北客静聽憶東京我有竹林宅别來蟬再鳴不知
池上月誰撥小舩行
<pb:KR4c0069_WYG_023-18b>
　　　蓮石
青石一兩片白蓮三四枝寄將東洛去心與物相隨石
倚風前樹蓮栽月下池遥知安置處預想發榮時領郡
來何逺還鄉去已遲莫言千里别歳晚有心期
　　　眼病二首
散亂空中千片雪䝉籠物上一重紗縱逢晴景如看霧
不是春天亦見花(已上四句皆病/眼中所見者)僧説客塵來眼界醫
言風眩在肝家兩頭治療何曾瘥藥力㣲茫佛力賖
<pb:KR4c0069_WYG_023-19a>
眼藏損傷來已久病根牢固去應難醫師盡勸先停酒
道侣多教早罷官案上謾鋪龍樹論盒中虚撚决明丸
人間方藥應無益爭得金箆試刮看
　　　題東武丘寺六韻
香刹看非逺祗園入始深龍蟠松矯矯玉立竹森森怪
石千僧坐靈池一劍沉海當亭兩面山在寺中心酒熟
憑花勸詩成倩鳥吟寄言軒冕客此地好抽簪
　　　夜逰西武丘寺八韻
<pb:KR4c0069_WYG_023-19b>
不厭西丘寺閒來即一過舟船轉雲島樓閣出煙蘿路
入青松影門臨白月波魚跳驚秉燭猿覰怪鳴珂揺曵
雙紅斾娉婷十翠娥(容滿蟬態等/十妓從逰也)香花助羅綺鐘梵避
笙歌領郡時將久遊山數幾何一年十二度非少亦非
多
　　　詠懐
蘇杭自昔稱名郡牧守當今當好官兩地江山蹋得遍
五年風月詠將殘幾時酒盞曽抛却何處花枝不把看
<pb:KR4c0069_WYG_023-20a>
白髪滿頭歸得也詩情酒興漸闌珊(將殘一/作來殘)
　　　重詠
日覺雙眸暗年驚兩鬢蒼病應無處避老更不宜忙徇
俗心情少休官道理長今秋歸去定何必重思量
　　　百日假滿
心中久有歸田計身上都無濟世才長告初從百日滿
故鄉元約一年囘馬辭轅下頭髙舉鶴出籠中翅大開
但拂衣行莫囘顧的無官職趂人来
<pb:KR4c0069_WYG_023-20b>
　　　九日寄㣲之
眼闇頭風事事妨遶籬新菊為誰黄閒逰日久心慵倦
痛飲年深肺損傷吳郡兩囘逢九月越州四度見重陽
怕飛杯酒多分數厭聴笙歌舊曲章蟋蟀聲寒初過雨
茱茰色淺未經霜去秋共數登髙㑹又被今年減一塲
　　　題報恩寺
好是清涼地都無繫絆身晚晴宜野寺秋景屬閒人淨
石堪敷坐寒泉可濯巾自慙容鬢上猶帶郡庭塵
<pb:KR4c0069_WYG_023-21a>
　　　晚起
卧聽鼕鼕衙鼓聲起遲睡足長心情華簪脫後頭雖白
堆案抛來眼校明閒上籃轝乘興出醉囘花舫信風行
眀朝更濯塵纓去聞道松江水最清
　　　自思益寺次楞伽寺作
朝從思益峯逰後晚到楞伽寺歇時照水姿容雖已老
上山觔力未全衰行逢禪客多相問坐倚漁舟一自思
猶去懸車十五載休官非早亦非遲
<pb:KR4c0069_WYG_023-21b>
　　　松江亭攜樂觀漁宴宿
震澤平蕪岸松江落葉波在官常夢想為客始經過水
面排罾網船頭簇綺羅朝盤鱠紅鯉夜燭舞青娥鴈斷
知風急潮平見月多繁絲與促管不解和漁歌
　　　宿靈巖寺上院
髙髙白月上青林客去僧歸獨夜深葷血屏除唯對酒
歌鐘放散只留琴更無俗物當人眼但有泉聲洗我心
最愛曉亭東望好太湖煙水緑沉沉
<pb:KR4c0069_WYG_023-22a>
　　　酬别周從事二首
腰痛拜迎人客倦眼昏勾押簿書難辭官歸去縁衰病
莫作陶潛范蠡看
洛下田園久抛擲吳中歌酒莫留連嵩陽雲樹伊川月
已校歸遲四五年
　　　武丘寺路(去年重開寺路桃李/蓮荷約種二千株)
自開山寺路水陸往來頻銀勒牽驕馬花船載麗人芰
荷生欲遍桃李種仍新好住湖堤上長留一道春
<pb:KR4c0069_WYG_023-22b>
　　　齊雲樓晚望偶題十韻兼呈馮侍御周殷二協
　　　　律(樓在/蘇州)
潦倒宦情盡蕭條芳歳闌欲辭南國去重上北城看複
疊江山壯平鋪井邑寛人稠過楊府坊閙半長安挿霧
峯頭沒穿霞日脚殘水光紅漾漾樹色緑漫漫約畧留
遺愛殷勤念舊歡病抛官職易老别友朋難九月全無
熱西風亦未寒齊雲樓北面半日凭欄干
　　　河亭晴望(九月/八日)
<pb:KR4c0069_WYG_023-23a>
風轉雲頭斂煙銷水面開晴虹橋影出秋鴈櫓聲來郡
静官初罷鄉遥信未迴明朝是重九誰勸菊花杯
　　　留别㣲之
干時久與本心違悟道深知前事非猶厭勞形辭郡印
那將趂伴著朝衣五千言裏教知足三百篇中勸式㣲
少室雲邉伊水畔比君校老合先歸
　　　自喜
自喜天教我少縁家徒行計兩翩翩身兼妻子都三口
<pb:KR4c0069_WYG_023-23b>
鶴與琴書共一船僮僕減來無冗食資糧算外有餘錢
擕將貯作丘中費猶免飢寒得數年
　　　武丘寺路宴留别諸妓
銀泥裙映錦障泥畫舸停橈馬簇蹄清管曲終鸚鵡語
紅旗影動䮂(蒲撥/切)䮧(河干切/蕃中馬)嘶漸消醉色朱顔淺欲語
離情翠黛低莫忘使君吟咏處女墳湖北虎丘西(䮂䮧/一本)
(作潑/汗)
　　　江上對酒二首
<pb:KR4c0069_WYG_023-24a>
酒助疎頑性琴資緩慢情有慵將送老無智可勞生忽
忽忘機坐倀倀任運行家鄉安處是那獨在神京
久貯滄浪意初辭桎梏身昏昏常帶酒黙黙不譍人坐
穏便箕踞眠多愛欠伸客來存禮數始着白綸巾
　　　望亭驛酬别周判官
何事出長洲連宵飲不休醒應難作别歡漸少於愁燈
火穿村市笙歌上驛樓何言五十里已不屬蘇州
　　　見小姪龜兒咏燈詩并臘娘製衣因寄行簡
<pb:KR4c0069_WYG_023-24b>
已知臘子能裁服復報龜兒解咏燈巧婦才人常薄命
莫教男女苦多能
　　　酒筵上答張居士
但要前程減無妨外相同雖過酒肆上不離道塲中絃
管聲非實花鈿色是空何人知此義唯有淨名翁
　　　鸚鵡
隴西鸚鵡到江東養得經年觜漸紅常恐思歸先剪翅
毎因餧食漸開籠人憐巧語情雖重鳥憶髙飛意不同
<pb:KR4c0069_WYG_023-25a>
應似朱門歌舞妓深藏牢閉後房中
　　　聽琵琶妓彈略略
腕軟撥頭輕新教略略成四絃千遍語一曲萬重情法
向師邉得能從意上生莫欺江外手别是一家聲
　　　冩新詩寄㣲之偶題卷後
冩了吟看滿巻愁淺紅牋紙小銀鈎未容寄與㣲之去
已被人傳到越州
　　　寳厯二年八月三十日夜夢後作
<pb:KR4c0069_WYG_023-25b>
塵纓忽解誠堪喜世網重來未可知莫忘全吳館中夢
嶺南泥雨步行時
　　　與夢得同登棲靈塔
半月悠悠在廣陵何樓何塔不同登共憐筋力猶堪在
上到棲靈第九層
　　　夢蘇州水閣寄馮侍御
揚州驛裏夢蘇州夢到花橋水閣頭覺後不知馮侍御
此中昨夜共誰遊
<pb:KR4c0069_WYG_023-26a>
　　　喜罷郡
五年兩郡亦堪嗟偷出遊山走看花自此光隂為已有
從前日月屬官家樽前免被催迎使枕上休聞報坐衙
睡到午時歡到夜囘看官職是泥沙
　　　答次休上人(來篇云門有餘霞千萬/首何方一句乞閒人)
姓白使君無麗句名休座主有新文襌心不合生分别
莫愛餘霞嫌碧雲
　
<pb:KR4c0069_WYG_023-26b>
　
　
　
　
　
　
　
　白氏長慶集巻二十四

<pb:KR4c0069_WYG_024-1a>
欽定四庫全書
　白氏長慶集巻二十五
　　　　　　　　　　　　唐　白居易　撰
　　律詩(凡一/百首)
　　　感悟妄縁題如上人壁
自從為騃童直至作衰翁所好隨年異為忙終日同弄
沙成佛塔鏘玉謁王宫彼此皆兒戲須㬰即色空有營
非了義無著是真宗兼恐勤修道猶應在妄中
<pb:KR4c0069_WYG_024-1b>
　　　思子臺有感二首(凡題思子臺者皆罪江充予/觀禍胎不獨在此偶以二絶)
　　　　(句辯/之)
曾家機上聞投杼尹氏園中見掇蜂但以恩情生隙罅
何人不解作江充
闇生魑魅蠧生蟲何異讒生疑阻中但使武皇心似燭
江充不敢作江充
　　　賦得邉城角
邉角兩三枝霜天隴上兒望鄉相並立向月一時吹戰
<pb:KR4c0069_WYG_024-2a>
馬頭皆舉征人手盡垂嗚嗚三奏罷城上展旌旗
　　　憶洛中所居
忽憶東都宅春來事宛然雪銷行徑裏水上卧房前厭
緑栽黄竹嫌紅種白蓮醉教鸎送酒閒遣鶴看船幸是
林園主慙為食禄牽宦情薄似紙鄉思急如弦豈合姑
蘇守歸休更待年
　　　想歸田園
戀他朝市求何事想取丘園樂此身千首惡詩吟過日
<pb:KR4c0069_WYG_024-2b>
一壺好酒醉消春歸鄉年亦非全老罷郡家仍未苦貧
快活不知如我者人間能有幾多人
　　　琴茶
兀兀寄形羣動内陶陶任性一生閒自抛官後春多醉
不讀書來老更閒琴裏知聞唯緑水茶中故舊是䝉山
窮通行止長相伴誰道吾今無往還
　　　贈楚州郭使君
淮水東南第一州山圍雉堞月當樓黄金印綬懸腰底
<pb:KR4c0069_WYG_024-3a>
白雪歌詩落筆頭笑看兒童騎竹馬醉擕賔客上仙舟
當家美事堆身上何啻林宗與細侯
　　　和郭使君題枸杞
山陽太守政嚴明吏静人安無犬驚不知靈藥根成狗
怪得時聞吠夜聲
　　　初到洛陽閒遊
漢庭重少身宜退洛下閒居迹可逃趂伴入朝應老醜
尋春放醉尚粗豪詩擕綵紙新裝巻酒典緋花舊賜袍
<pb:KR4c0069_WYG_024-3b>
曾在東方千騎上至今躞蹀馬頭髙
　　　醉贈劉二十八使君
為我引杯添酒飲與君把筯擊盤歌詩稱國手徒為爾
命壓人頭不奈何舉眼風光長寂寞滿朝官職獨蹉跎
亦知合被才名折二十三年折太多
　　　太湖石
煙翠三秋色波濤萬古痕削成青玉片截斷碧雲根風
氣通巖穴苔文䕶洞門三峯具體小應是華山孫
<pb:KR4c0069_WYG_024-4a>
　　　過敷水
垂鞭欲渡羅敷水處分鳴騶且緩驅秦氏雙蛾久㝠寞
蘇臺五馬尚踟蹰村童店女仰頭笑今日使君真是愚
　　　南院
林院無情緒經春不一開楊花飛作穗榆莢落成堆壯
氣從中減流年逐後催只應如過客病去老迎來
　　　閒詠
步月憐清景眠松愛緑隂早年詩思苦晚歳道情深夜
<pb:KR4c0069_WYG_024-4b>
學禪多坐秋牽興暫吟悠然兩事外無處更留心
　　　初授秘監拜賜金紫閒吟小酌偶冩所懐
紫袍新秘監白首舊書生鬢雪人間夀腰金世上榮子
孫無可念産業不能營酒引眼前興詩留身後名閒傾
三數酌醉詠十餘聲便是羲皇代先從心太平
　　　新昌閒居招楊郎中兄弟
紗巾角枕病眠翁忙少閒多誰與同但有雙松當砌下
更無一事到心中金章紫綬看如夢皂葢朱輪别似空
<pb:KR4c0069_WYG_024-5a>
暑月貧家何所有客來唯贈北窓風
　　　祕省後㕔
槐花雨潤新秋地桐葉風翻欲夜天盡日後㕔無一事
白頭老監枕書眠
　　　松齋偶興
置心思慮外滅跡是非間約俸為生計隨官換往還耳
煩聞曉角眼醒見秋山賴此松簷下朝囘半日閒
　　　和楊郎中賀楊僕射致仕後楊侍郎門生合宴
<pb:KR4c0069_WYG_024-5b>
　　　　席上作
業重闗西繼大名恩深闕下遂髙情祥鱣降伴趨庭鯉
賀燕飛和出谷鸎范蠡舟中無子弟疎家席上欠門生
可憐玉樹連桃李從古無如此㑹榮
　　　松下琴贈客
松寂風初定琴清夜欲闌偶因羣動息試撥一聲看寡
鶴當徽怨秋泉應指寒慙君此傾聽本不為君彈
　　　秋齋
<pb:KR4c0069_WYG_024-6a>
晨起秋齋冷蕭條稱病容清風兩牕竹白露一庭松阮
籍謀身拙&KR0286;康向事慵生涯别有處浩氣在心胷
　　　塗山寺獨遊
野徑行無伴僧房宿有期塗山來去熟唯是馬蹄知
　　　登觀音臺望城
百千家似圍棊局十二街如種菜畦遥認㣲㣲入朝火
一條星宿五門西
　　　登靈應臺北望
<pb:KR4c0069_WYG_024-6b>
臨髙始見人寰小對逺方知色界空囘首却歸朝市去
一稊米落太倉中
　　　酬裴相公題興化小池見招長句
為愛小塘招散客不嫌老監與新詩山公倒載無妨學
范蠡扁舟未要追蓬斷偶飄桃李徑鷗驚誤拂鳯凰池
敢辭課拙詶髙韻一勺爭禁萬頃陂
　　　閒行
五十年來思慮熟忙人應未勝閒人林園傲逸真成貴
<pb:KR4c0069_WYG_024-7a>
衣食單疎不是貧專掌圖書無過地遍尋山水自由身
儻年七十猶强健尚得閒行十五春
　　　閒出
兀兀出門何處去新昌街晚樹隂斜馬蹄知意縁行熟
不向楊家即庾家
　　　與僧智如夜話
懶鈍尤知命幽棲漸得朋門閒無謁客室静有禪僧爐
向初冬火籠停半夜燈憂勞縁智巧自喜百無能
<pb:KR4c0069_WYG_024-7b>
　　　憶廬山舊隠及洛下新居
形骸僶俛班行内骨肉勾留俸禄中無奈攀縁隨手長
亦知恩愛到頭空草堂久閉廬山下竹院新抛洛水東
自是未能歸去得世間誰要白鬚翁
　　　晚寒
急景流如箭凄風利似刀暝催雞翅斂寒束樹枝髙縮
水濃和酒加緜厚絮袍可憐冬計畢煖卧醉陶陶
　　　偶眠
<pb:KR4c0069_WYG_024-8a>
放杯書案上枕臂火爐前老愛尋思事慵多取次眠妻
教卸烏帽婢與展青氊便是屏風様何勞畫古賢
　　　華城西北雉堞最髙崔相公首創樓臺錢左丞
　　　　繼種花果合為勝境題在雅篇歳暮獨逰悵
　　　　然成詠(時華州未/除刺史)
髙居稱君子瀟洒四無隣丞相棟梁久使君桃李新凝
情看麗句駐步想清塵况是寒天客樓空無主人
　　　奉使塗中戲贈張常侍
<pb:KR4c0069_WYG_024-8b>
早風吹土滿長衢驛騎星軺盡疾驅共笑籃舁亦稱使
日馳一驛向東都
　　　有小白馬乘馭多時奉使東行至稠桑驛溘然
　　　　而斃足可驚傷不能忘情題二十韻
能驟復能馳翩翩白馬兒毛寒一團雪鬃薄萬條絲皂
蓋春行日驪駒曉促時雙旌前獨步五馬内偏騎芳草
承蹄葉垂楊拂頂枝跨將迎好客惜不換妖姬慢鞚遊
蕭寺閒驅醉習池睡來乘作夢興發倚成詩鞭為馴難
<pb:KR4c0069_WYG_024-9a>
下鞍縁穩不離北歸還共到東使亦相隨赭白何曽變
𤣥黄豈得知嘶風覺聲急蹋雪怪行遲昨夜猶芻秣今
朝尚縶維卧槽應不起顧主遂長辭塵滅駸駸迹霜留
皎皎姿度闗形未改過隙影難追念倍燕求駿情深項
别騅銀收鈎臆帶金卸絡頭羈何處埋竒骨誰家覓弊
帷禂桑驛門外吟罷涕雙垂
　　　題噴玉泉(泉在夀安山下髙/百餘尺直㵼潭中)
泉噴聲如玉潭澄色似空練垂青嶂上珠寫緑盆中溜
<pb:KR4c0069_WYG_024-9b>
滴三秋雨寒生六月風何時此岩下來作濯纓翁
　　　酬皇甫賓客
閒官兼慢使著處易停輪况欲逢新歳仍初見故人冒
寒尋到洛待煖始歸秦亦擬同擕手城東略看春
　　　種白蓮
吳中白藕洛中栽莫戀江南花懶開萬里擕歸爾知否
紅蕉朱槿不將來
　　　答蘇庶子
<pb:KR4c0069_WYG_024-10a>
偶作闗東使重陪洛下遊病來從斷酒老去可禁愁欵
曲偏青眼蹉跎各白頭蓬山閒氣味依約似龍樓
　　　答尉遲少監水閣重宴
人情依舊歳華新今日重招往日賔雞黍重囘千里駕
林園闇換四年春水軒平冩琉璃鏡草岸斜鋪翡翠茵
聞道經營費心力忍教成後屬他人(時主人欲/賣林亭)
　　　和劉郎中傷鄂姬
不獨君嗟我亦嗟西風北雪殺南花不知月夜魂歸處
<pb:KR4c0069_WYG_024-10b>
鸚鵡洲頭第㡬家(姬鄂/人也)
　　　贈東鄰王十三
擕手池邉月開襟竹下風驅愁知酒力破睡見茶功居
處東西接年顔老少同能來為伴否伊上作漁翁
　　　早春同劉郎中寄宣武令狐相公
梁園不到一年强遥想清吟對緑觴更有何人能飲酌
新添幾巻好篇章馬頭拂栁時囘轡豹尾穿花暫亞槍
誰引相公開口笑不逢白監與劉郎
<pb:KR4c0069_WYG_024-11a>
　　　寄太原李相公
聞道北都今一變政和軍樂萬人安綺羅二八圍賓榻
組練三千夾將壇蟬鬢應誇丞相少貂裘不覺太原寒
世間大有虚榮貴百歳無君一日歡
　　　雪中寄令狐相公兼呈夢得
兎園春雪梁王㑹想對金罍詠玉塵今日相如身在此
不知客右坐何人
　　　出使在途所騎馬死改乘肩轝將歸長安偶詠
<pb:KR4c0069_WYG_024-11b>
　　　　旅懐寄太原李相公
驛路﨑嶇况雪寒欲登籃轝一長歎風光不見桃花騎
塵土空留杏葉鞍䘮乘獨歸殊不易脱驂相贈豈為難
并州好馬應無數不怕旌旄試覓看
　　　有雙鶴留在洛中忽見劉郎中依然鳴顧劉因
　　　　為鶴歎二篇寄予予以二絶句答之
辭鄉逺隔華亭水逐我來棲緱嶺雲慙愧稻梁長不飽
未曽迴眼向雞羣
<pb:KR4c0069_WYG_024-12a>
荒草院中池水畔銜恩不去又經春見君驚喜雙囘顧
應為吟聲似主人
　　　宿竇使君莊水亭
使君何在在江東池栁初黄杏欲紅有興即來閒便宿
不知誰是主人翁
　　　龍門下作
龍門澗下濯塵纓擬作閒人過此生筯力不將諸處用
登山臨水詠詩行
<pb:KR4c0069_WYG_024-12b>
　　　姚侍御見過戲贈
晚起春寒慵裹頭客來池上偶同遊東臺御史多提舉
莫按金章繫布裘
　　　履道春居
㣲雨洒園林新晴好一尋低風洗池面斜日拆花心暝
助嵐隂重春添水色深不如陶省事猶抱有絃琴
　　　題洛中第宅
水木誰家宅門髙占地寛懸魚挂青甃行馬䕶朱欄春
<pb:KR4c0069_WYG_024-13a>
榭籠煙煖秋庭鏁月寒松膠粘琥珀筠粉撲琅玕試問
池臺主多為將相官終身不曽到唯展宅圖看
　　　寄殷協律(多叙江/南舊遊)
五歳優游同過日一朝消散似浮雲琴詩酒伴皆抛我
雪月花時最憶君㡬度聽雞歌白日亦曾騎馬詠紅裙
(予在杭州日有歌云聽唱黄雞與/白日又有詩云著紅騎馬是何人)吳娘暮雨蕭蕭曲自
别江南更不聞(江南吳二娘曲詞云/暮雨蕭蕭郎不歸)
　　　洛下諸客就宅相送偶題西亭
<pb:KR4c0069_WYG_024-13b>
几榻臨池坐軒車冒雪過交親致杯酒僮僕解笙歌流
歳行將晚浮榮得幾多林泉應問我不住意如何
　　　答林泉
好住舊林泉囘頭一悵然漸知吾潦倒深愧爾留連欲
作棲雲計須營種黍錢更容求一郡不得亦歸田
　　　將發洛中枉令狐相公手札兼辱二篇寵行以
　　　　長句答之
尺素忽驚來梓澤雙金不惜送蓬山八行落泊飛雲雨
<pb:KR4c0069_WYG_024-14a>
五字鎗鏦動珮環玉韻乍聽堪醒酒銀鈎細讀當披顔
收藏便作終身寳何啻三年懐袖間
　　　臨都驛答夢得六言二首
楊子津頭月下臨都驛裏燈前昨日老於前日去年春
似今年
謝守歸為祕監馮公老作郎官前事不須問着新詩且
更吟看
　　　喜錢左丞再除華州以詩伸賀
<pb:KR4c0069_WYG_024-14b>
左轄輟中臺門東委上才彤襜經宿到絳帳及春開民
望懇難奪天心慈易囘那知不隔歳重借冦恂來
　　　和錢華州題少華清光絶句
髙情雅韻三峯守主領清光管白雲自笑亦曾為刺史
蘇州肥膩不如君
　　　送陜府王大夫
金馬門前囘劍珮鐵牛城下擁旌旗他時萬一為交代
留取甘棠三兩枝
<pb:KR4c0069_WYG_024-15a>
　　　代迎春花招劉郎中
幸與松筠相近栽不隨桃李一時開杏園豈敢妨君去
未有花時且看來
　　　翫迎春花贈楊郎中
金英翠蕚帶春寒黄色花中有幾般慿君語向遊人道
莫作蔓菁花眼看
　　　閒出
身外無羈束心中少是非被花留便住逢酒醉方歸人
<pb:KR4c0069_WYG_024-15b>
事行時少官曹入日稀春寒遊正好穩馬薄綿衣
　　　座中贈盧判官
把酒承花花落頻花香酒味相和春莫言不是江南㑹
虚白亭中舊主人
　　　曲江有感
曲江西岸又春風萬樹花前一老翁遇酒逢花還且醉
若論惆悵事何窮
　　　杏園花下贈劉郎中
<pb:KR4c0069_WYG_024-16a>
怪君把酒偏惆悵曽是貞元花下人自别花來多少事
東風二十四囘春
　　　花前有感兼呈崔相公劉郎中
落花如雪鬢如霜醉把花看益自傷少曰為名多撿束
長年無興可顛狂四時輪轉春常少百刻支分夜苦長
何事同生壬子歳老於崔相及劉郎(余與崔劉年/同獨早衰白)
　　　㣲之就拜尚書居易續除刑部因書賀意兼詠
　　　　離懐
<pb:KR4c0069_WYG_024-16b>
我為憲部入南宫君作尚書鎮浙東老去一時成白首
别來七度換春風簪纓假合虚名在筋力銷磨實事空
逺地官髙親故少些些談笑與誰同
　　　喜與韋左丞同入南省因叙舊以贈之
早年同遇陶鈞主利鈍精粗共在鎔(憲宗朝與韋/同入翰林)金劍
淬來長透匣鉛刀磨盡不成鋒差肩北省慙非據接武
南宫幸再容跛鼈雖遲騏驥疾何妨中路亦相逢
　　　伊州
<pb:KR4c0069_WYG_024-17a>
老去將何散老愁新教小玉唱伊州亦應不得多年聽
未教成時已白頭
　　　早朝
鼓動出新昌雞鳴赴建章翩翩穏鞍馬楚楚健衣裳宫
漏傳殘夜城隂送早涼月堤槐露氣風燭樺煙香雙闕
龍相對千官鴈一行漢庭方尚少慙歎鬢如霜
　　　答裴相公乞鶴
警露聲音好冲天相貎殊終宜向遼廓不稱在泥塗白
<pb:KR4c0069_WYG_024-17b>
首勞為伴朱門幸見呼不知疎野性解愛鳳池無
　　　晚從省歸
朝囘北闕值清晨晚出南宫送暮春入去丞郎非散秩
歸來詩酒是閒人猶思泉石多成夢尚歎簪裾未離身
終是不如山下去心頭眼底兩無塵
　　　北牕閒坐
虚牕兩叢竹静室一爐香門外紅塵合城中白日忙無
煩尋道士不要學仙方自有延年術心閑歳月長
<pb:KR4c0069_WYG_024-18a>
　　　酬嚴給事(聞玉蘂花下/有遊仙絶句)
嬴女偷乘鳳去時洞中潛歇㺯瓊枝不縁啼鳥春饒舌
青𤨏仙郎可得知
　　　京路
西來為看秦山雪東去縁尋洛苑春來去騰騰兩京路
閒行除我更無人
　　　華州西
毎逢人静慵多歇不計程行困即眠上得籃轝未能去
<pb:KR4c0069_WYG_024-18b>
春風敷水店門前
　　　從陜至東京
從陜至東京山低路漸平風光四百里車馬十三程花
共垂鞭看杯多並轡傾笙歌與談笑隨分自將行
　　　送春
銀花鑿落從君勸金屑琵琶為我彈不獨送春兼送老
更嘗一酌更聽看
　　　宿杜曲花下
<pb:KR4c0069_WYG_024-19a>
覓得花干樹擕來酒一壺懶歸兼擬宿未醉豈勞扶但
惜春將晚寧愁日漸晡籃轝為卧舍漆盝(盧谷/切)是行厨
斑竹盛茶櫃紅泥罨飯爐眼前無所闕身外更何須小
面琵琶婢蒼頭觱篥奴從君飽富貴曽作此遊無
　　　逢舊
久别偶相逢俱疑似夢中即今歡樂事放盞又成空
　　　繡婦歎
連枝花様繡羅襦本擬新年餉小姑自覺逢春饒悵望
<pb:KR4c0069_WYG_024-19b>
誰能毎日趂工夫針頭不解愁眉結線縷難穿淚臉珠
雖凭繡牀都不繡同牀繡伴得知無
　　　春詞
低花樹映小粧樓春入眉心兩㸃愁斜倚欄干背鸚鵡
思量何事不囘頭
　　　恨詞
翠黛眉低斂紅珠淚闇銷曽來恨人意不省似今朝
　　　山石榴花十二韻
<pb:KR4c0069_WYG_024-20a>
曄曄復煌煌花中無比方艷天宜小院條短稱低廊本
是山頭物今為砌下芳千叢相向背萬朶互低昂照灼
連朱檻玲瓏映粉墻風來添意態日出助晶光漸綻臙
脂蕚猶含琴軫房離披亂剪綵斑駮未勻粧絳熖燈干
炷紅裙妓一行此時逢國色何處覓天香恐合栽金闕
思將獻玉皇好差青鳥使封作百花王
　　　送敏中歸豳寧幕
六十衰翁兒女悲傍人應笑爾應知弟兄垂老相逢日
<pb:KR4c0069_WYG_024-20b>
杯酒臨歡欲散時前路加飱須努力今宵盡醉莫推辭
司徒知我難為别直過秋歸未訝遲
　　　宴散
小宴追涼散平橋步月囘笙歌歸院落燈火下樓臺殘
暑蟬催盡新秋鴈帶來將何迎睡興臨卧舉殘杯
　　　人定
人定月朧明香消枕簟清翠屏遮燭影紅袖下簾聲坐
久吟方罷眠初夢未成誰家教鸚鵡故故語相驚
<pb:KR4c0069_WYG_024-21a>
　　　池上
嫋嫋涼風動凄凄寒露零蘭衰花始白荷破葉猶青獨
立棲沙鶴雙飛照水螢若為寥落境仍值酒初醒
　　　池窓
池晩蓮芳謝牕秋竹意深更無人作伴唯對一張琴
　　　花酒
香醅(鋪杯/切)淺酌浮如蟻雲鬢新梳薄似蟬為報洛城花
酒道莫辭送老二三年
<pb:KR4c0069_WYG_024-21b>
　　　題崔常侍濟源莊
谷口誰家住雲扃鏁竹泉主人何處去蘿薜換貂蟬籍
在金閨内班排玉扆前誠知憶山水歸得是何年
　　　認春戲呈馮少尹李郎中陳主簿
認得春風先到處西園南面水東頭栁初變後條猶重
花未開時枝已稠闇助醉歡尋緑酒濳添睡興著紅樓
知君未别陽和意直待春深始擬遊
　　　魏堤有懐
<pb:KR4c0069_WYG_024-22a>
魏王堤下水聲似使君灘惆悵囘頭聽躊蹰立馬看蕩
風波眼急翻雪浪心寒憶得瞿塘事重吟行路難
　　　柘枝詞
栁闇長廊合花深小院開蒼頭鋪錦褥皓腕捧銀杯繡
帽珠稠綴香衫袖窄裁將軍拄毬杖看按柘枝來
　　　代夢得吟
後來變化三分貴同輩凋零大半無世上爭先從盡汝
人間鬭在不如吾竿頭已到應難久局勢雖遲未必輸
<pb:KR4c0069_WYG_024-22b>
不見山苖與林葉迎春先緑亦先枯
　　　寄答周協律(來詩多叙/蘇州舊遊)
故人叙舊寄新篇惆悵江南到眼前闇想樓臺萬餘里
不聞歌吹一周年橋頭誰更看新月池畔猶應泊舊船
最憶後亭杯酒散紅屏風掩緑窓眠
　
　
　白氏長慶集巻二十五

<pb:KR4c0069_WYG_025-1a>
欽定四庫全書
　白氏長慶集巻二十六
　　　　　　　　　　　　唐　白居易　撰
　　律詩(五言七言/凡一百首)
　　　太和戊申歳大有年詔賜百寮出城觀稼謹書
　　　　盛事以俟采詩
清晨承詔命豐歳閲田閭膏雨抽苖足涼風吐穗初早
禾黄錯落晚稻緑扶疎好入詩家詠宜令史館書散為
<pb:KR4c0069_WYG_025-1b>
萬姓食堆作九年儲莫道如雲稼今秋雲不如
　　　贈悼懐太子挽歌辭二首(奉詔/撰進)
竹馬書薨歳銅龍表𦵏時永言窀穸事全用少陽儀夀
夭由天命哀榮出聖慈恭聞褒贈詔軫念在與夷
剪葉藩封早承華冊命尊笙歌辭洛苑風雪蔽梁園鹵
簿淩霜宿銘旌向月翻宫寮不逮事哭送出都門
　　　雨中招張司業宿
過夏衣香潤迎秋簟色鮮斜支花石枕卧詠蘂珠篇泥
<pb:KR4c0069_WYG_025-2a>
濘非遊日隂沉好睡天能來同宿否聽雨對牀眠
　　　和集賢劉學士早朝作
吟君昨日早朝詩金御爐前喚仗時煙吐白龍頭宛轉
扇開青雉尾參差暫留春殿多稱屈合入綸闈即可知
從此摩霄去非晚鬢間未有一莖絲
　　　送陜州王司馬建赴任(建善/詩者)
陜西司馬去何如養靜資貧兩有餘公事閒忙同少尹
料錢多少敵尚書秪擕美酒為行伴唯作新詩趂下車
<pb:KR4c0069_WYG_025-2b>
自有鐵牛無詠者料君投刃必應虚
　　　對琴待月
竹院新晴夜松牕未卧時共琴為老伴與月有秋期玉
軫臨風久金波出霧遲幽音待清景唯是我心知
　　　楊家南亭
小亭門向月斜開滿地涼風滿地苔此院好彈秋思處
終須一夜抱琴來
　　　早寒
<pb:KR4c0069_WYG_025-3a>
黄葉聚墻角青苔圍柱根被經霜後薄鏡遇雨來昬半
巻寒簷幕斜開暖閣門迎冬兼送老只仰酒盈樽
　　　齋月静居
病來心静一無思老去身閒百不為忽忽眼塵猶愛睡
些些口業尚誇詩葷腥毎斷齋居月香火常親宴坐時
萬慮消停百神泰唯應寂寞殺三尸
　　　宿裴相公興化池亭(兼䝉借船/舫遊汎)
林亭一出宿風塵忘却平津是要津松閣晴看山色近
<pb:KR4c0069_WYG_025-3b>
石渠秋放水聲新孫𢎞閣閙無閒客傅説舟忙不借人
何似掄才濟川外别開池館待交親
　　　和劉郎中望終南山秋雪
遍覽古今集都無秋雪詩陽春先唱後隂嶺未消時草
訝霜凝重松疑鶴散遲清光莫獨占亦對白雲司
　　　廣府胡尚書頻寄詩因答絶句
尚書清白臨南海雖飲貪泉心不囘唯向詩中得珠玉
時時寄到帝鄉來
<pb:KR4c0069_WYG_025-4a>
　　　送鶴與裴相臨别贈詩
司空愛爾爾須知不信聽吟送鶴詩羽翮勢髙寧惜别
稻粱恩厚莫愁飢夜棲少共雞爭樹曉浴先饒鳳占池
穏上青雲勿囘顧的應勝在白家時
　　　令狐相公拜尚書後有喜從鎮歸朝之作劉郎
　　　　中先和因以繼之
車騎新從梁苑囘履聲珮響入中臺鳳池望在終重去
龍節功成且納來金勒最宜乘雪出玉觴何必待花開
<pb:KR4c0069_WYG_025-4b>
尚書首唱郎中和不計官資只計才
　　　送河南尹馮學士赴任
石渠金谷中間路軒騎翩翩十日程清洛飲氷添苦節
碧嵩看雪助髙情謾誇河北操旄鉞莫羡江西擁斾旌
(時新除二/鎮節度)何似府寮京令外别教三十六峯迎
　　　讀鄂公傳
髙卧深居不見人功名抖擻似灰塵唯留一部清商樂
月下風前伴老身
<pb:KR4c0069_WYG_025-5a>
　　　賦得烏夜啼
城上歸時晚庭前宿處危月明無葉樹霜滑有風枝啼
澀飢喉咽飛低凍翅垂畫堂鸚鵡鳥泠暖不相知
　　　鏡換杯
欲將珠匣青銅鏡換取金樽白玉巵鏡裏老來無避處
樽前愁至有消時茶能散悶為功淺萱縱忘憂得力遲
不是杜康神用速十分一盞便開眉
　　　冬夜聞蟲
<pb:KR4c0069_WYG_025-5b>
蟲聲冬思苦於秋不解愁人聞亦愁我是老翁聽不畏
少年莫聽白君頭
　　　雙鸚鵡
緑衣整頓雙棲起紅觜分明對語時始覺琵琶絃莽鹵
方知吉了舌參差鄭牛識字吾常歎(諺云鄭𤣥家牛/觸墻成八字)丁
鶴能歌爾亦知若稱白家鸚鵡鳥籠中兼合解吟詩
　　　贈朱道士
儀容白晳上仙郎方寸清虚内道塲兩翼化生因服藥
<pb:KR4c0069_WYG_025-6a>
三尸卧死為休糧醮壇北向宵占斗寢室東開早納陽
盡日窓間更無事唯燒一炷降真香
　　　昨以拙詩十首寄西川杜相公相公亦以新作
　　　　十首惠然報示首數雖等工拙不倫重以一
　　　　章用伸答謝
詩家律手在成都權與尋常將相殊剪截五言兼用鉞
陶鈞六義别開爐驚人巻軸須知有隨事文章不道無
篇數雖同光價異十魚目換十驪珠
<pb:KR4c0069_WYG_025-6b>
　　　和令狐相公新於郡内栽竹百竿拆壁開軒旦
　　　　夕對玩偶題七言五韻
梁園修竹舊傳名久廢年深竹不生千畒荒涼尋未得
百竿青翠種新成墻開乍見重添興牕静時聞别有情
煙葉䝉籠侵夜色風枝蕭颯欲秋聲更登樓望尤堪重
千萬人家無一莖(汴州人家/並無竹)
　　　重答汝州李六使君見和憶吳中舊遊五首
為憶娃宫與虎丘翫君新作不能休蜀箋冩出篇篇好
<pb:KR4c0069_WYG_025-7a>
吳調吟時句句愁洛下林園終共住江南風月㑹重遊
(先與李六有/此二句之約)由來事過多堪惜何况蘇州勝汝州(李前/刺蘇)
(州故有/是句)
　　　見殷堯藩侍御憶江南詩三十首詩中多叙蘇
　　　　杭勝事余嘗典二郡因繼和之
江南名郡數蘇杭冩在殷家三十章君是旅人猶苦憶
我為刺史更難忘境牽吟咏真詩國興入笙歌好醉鄉
為念舊遊終一去扁舟直擬到滄浪
<pb:KR4c0069_WYG_025-7b>
　　　聞新蟬贈劉二十八
蟬發一聲時槐花帶兩枝只應催我老兼遣報君知白
髪生頭速青雲入手遲無過一杯酒相勸數開眉
　　　贈王山人
玉芝觀裏王居士服氣飱霞善養身夜後不聞龜喘息
秋來唯長鶴精神容顔盡怪長如故名姓多疑不是真
貴重榮華輕夀命知君悶見世間人
　　　和劉郎中學士題集賢閣
<pb:KR4c0069_WYG_025-8a>
朱閣青山髙庳齊與君才子作詩題傍聞大内笙歌近
下視諸司屋舍低萬巻圖書天禄上一條風景月華西
欲知丞相優賢意百步新廊不蹋泥
　　　觀幻
有起皆因滅無暌不暫同從歡終作慼轉苦又成空次
第花生眼須㬰竹過風更無尋覓處鳥跡印空中
　　　病假中龎少尹攜魚酒相過
宦情牢落年將暮病假聫緜日漸深被老相催雖白首
<pb:KR4c0069_WYG_025-8b>
與春無分未甘心閒停茶椀從容語醉把花枝取次吟
勞動故人龎閣老提魚攜酒逺相尋
　　　聽田順兒歌
戞玉敲氷聲未停嫌雲不遏入青冥爭得黄金滿衫袖
一時抛與斷年聽
　　　聽曹剛琵琶兼示重蓮
撥撥絃絃意不同胡啼畨語兩玲瓏誰能截得曹剛手
挿向重蓮衣袖中
<pb:KR4c0069_WYG_025-9a>
　　　酬令狐相公春日尋花見寄六韻
病卧帝王州花時不得遊老應隨日至春肯為人留粉
壊杏將謝火繁桃尚稠白飄僧院地紅落酒家樓空裏
雪相似晚來風不休吟君悵望句如到曲江頭
　　　和劉郎中曲江春望見示
芳景多逰客衰翁獨在家肺傷妨飲酒眼痛忌看花寺
路隨江曲宫墻夾樹斜羡君猶壯健不枉度年華
　　　送東都留守令狐尚書赴任
<pb:KR4c0069_WYG_025-9b>
翠華黄屋未東巡碧洛青嵩付大臣地稱髙情多水竹
山宜閒望少風塵龍門即擬為遊客金谷先憑作主人
歌酒家家花處處莫空管領上陽春
　　　自題新昌居止因招楊郎中小飲
地偏坊逺巷仍斜最近東頭是白家宿雨長齊隣舍栁
晴光照出夾城花春風小榼三升酒寒食深爐一椀茶
能到南園同醉否笙歌隨分有些些
　　　南園試小樂
<pb:KR4c0069_WYG_025-10a>
小園斑駮花初發新樂錚鏦教欲成紅蕚紫房皆手植
蒼頭碧玉盡家生髙調管色吹銀字慢拽歌詞唱渭城
不飲一杯聽一曲將何安慰老心情
　　　和㣲之春日投簡陽明洞天五十韻
青陽行已半白日坐將徂越國强仍大稽城髙且孤利
饒鹽煮海名勝水澄湖牛斗天垂象台明地展圖(天台/四明)
(二/山)瓌竒填市井佳麗溢闉闍(當何/切)句踐遺風覇西施舊
俗姝船頭龍夭矯橋脚獸睢盱鄉味珎蟛蚏時鮮貴鷓
<pb:KR4c0069_WYG_025-10b>
鴣語言諸夏異衣服一方殊搗練蛾眉婢鳴榔蛙角奴
江清敵伊洛山翠勝荆巫華表雙棲鶴聫墻㡬㸃烏煙
波分渡口雲樹接城隅澗逺松如畫洲平水似鋪緑科
秧早稻紫笋折新蘆暖蹋泥中藕香尋石上蒲雨來萌
盡達雷後蟄全蘇栁眼黄絲纇花房綘䗶珠林風新竹
折野燒(失照/切)老桑枯帯嚲(丁可切/垂下貎)長枝蕙錢穿短貫榆
暄和生野菜卑濕長街蕪女浣紗相伴兒烹鯉一呼山
魈啼稚子林狖挂山都産業論蠶蟻孳生計鴨雛泉岩
<pb:KR4c0069_WYG_025-11a>
雪飄灑苔壁錦漫糊堰限舟航路堤通車馬途耶溪㟁
囘合禹廟徑盤紆洞穴何因鑿星槎誰與刳石凹(於交/切)
仙藥臼峯峭佛香爐去為投金簡來因挈玉壺貴仍招
客宿健未要人扶聞望賢丞相儀形美丈夫前驅駐旌
斾偏坐列笙竽刺史旟翻隼尚書履曵鳬學禪超後有
觀妙造虚無髻裏傳僧寳環中得道樞登樓詩八詠置
硯賦三都捧擁羅將綺趨蹌紫與朱廟謨蔵稷卨兵略
貯孫吳令下三軍整風髙四海趨千家得慈母六郡事
<pb:KR4c0069_WYG_025-11b>
嚴姑重士過三哺輕財抵一銖送觥歌宛轉嘲妓笑盧
胡佐飲時炮鼈蠲酲數鱠鱸醉鄉雖咫尺樂事亦須㬰
若不中賢聖何由外智愚伊予一生志我爾百年軀江
上三千里城中十二衢出多無伴侣歸只是妻孥白首
青山約抽身去得無
　　　酬鄭侍御多雨春空過詩三十韻(次用/本韻)
南雨來多滯東風動即狂月行離畢急龍走召雲忙鬼
轉雷車響蛇騰電策光浸淫天似漏沮洳地成瘡慘淡
<pb:KR4c0069_WYG_025-12a>
隂煙白空濛宿霧黄闇遮千里目悶結九囘腸寂寞羈
臣館深沉思婦房鏡昬鸞滅影衣潤麝消香蘭濕難紉
珮花凋易落粧沾黄鶯翅重滋緑草心長紫陌皆泥濘
黄汚共淼茫恐霖成怪沴望霽劇禎祥楚栁腰肢軃(丁/可)
(切/)湘筠涕淚滂書昬疑是夜隂盛勝於陽居士巾皆墊
行人蓋盡張跳蛙還屢出移蟻欲深藏端坐交游廢閒
行去步妨愁生垂白叟惱殺蹋青娘變海常須慮為魚
慎勿忘此時方共懼何處可相將(此以下叙/浙東政事)已望東溟
<pb:KR4c0069_WYG_025-12b>
禱仍封北户禳却思逢旱魃誰喜見商羊預怕為蠶病
先憂作麥傷惠應施浹洽政豈假揄揚祀典修咸秩農
書振滿牀丹誠期懇苦白日㑹昭彰賑廩賙飢户苫城
&KR0640;壊墻且當營歳事寧暇惜年芳徳勝令災弭人安在
吏良尚書心若此不枉繫金章
　　　和春深二十首
何處春深好春深富貴家馬為中路鳥妓作後庭花羅
綺驅論隊金銀用短車眼前何所苦唯苦日西斜
<pb:KR4c0069_WYG_025-13a>
何處春深好春深貧賤家荒凉三徑草冷落四隣花奴
困歸傭力妻愁出賃車途窮平路險舉足劇褒斜
何處春深好春深執政家鳳池添硯水雞樹落衣花詔
借當衢宅恩容上殿車延英開對久門與日西斜
何處春深好春深方鎮家通犀排帶胯瑞鶴勘袍花飛
絮衝毬馬垂楊拂妓車戎裝拜春設左握寳刀斜
何處春深好春深刺史家隂繁棠布葉岐秀麥分花五
疋鳴珂馬雙輪畫軾車和風引行樂葉葉隼旟斜
<pb:KR4c0069_WYG_025-13b>
何處春深好春深學士家鳳書裁五色馬鬛剪三花蠟
炬開明火銀臺賜物車相逢不敢揖彼此帽低斜
何處春深好春深女學家慣看温室樹飽識浴堂花御
印提隨仗香牋把下車宋家宫様髻一片緑雲斜
何處春深好春深御史家絮縈驄馬尾蝶繞繡衣花破
柱行持斧埋輪立駐車入班遥認得魚貫一行斜
何處春深好春深遷客家一杯寒食酒萬里故園花炎
瘴蒸如火光隂走似車為憂鵩鳥至只恐日光斜
<pb:KR4c0069_WYG_025-14a>
何處春深好春深經業家唯求太常第不管曲江花折
桂名慙郄収螢志慕車官塲泥鋪處最怕寸隂斜
何處春深好春深隠士家野衣裁薜葉山飯晒松花蘭
索紉幽珮蒲輪駐軟車林間箕踞坐白眼向人斜
何處春深好春深漁父家松灣隨棹月桃浦落船花投
餌移輕楫牽輪轉小車蕭蕭蘆葉裏風起釣絲斜
何處春深好春深潮户家濤翻三月雪浪噴四時花曵
練馳千馬驚雷走萬車餘波落何處江轉富陽斜
<pb:KR4c0069_WYG_025-14b>
何處春深好春深痛飲家十分杯裏物五色眼前花餔
歠眠糟甕流涎見麯車中山一沉醉千度日西斜
何處春深好春深上已家蘭亭席上酒曲洛㟁邉花㺯
水遊童棹湔裾小婦車齊橈爭渡處一匹錦標斜
何處春深好春深寒食家玲瓏鏤雞子宛轉綵毬花碧
草追遊騎紅塵拜掃車鞦韆細腰女揺曵逐風斜
何處春深好春深博奕家一先爭破眼六聚鬭成花鼓
應投壺馬兵衝象戲車彈碁局上事最妙是長斜
<pb:KR4c0069_WYG_025-15a>
何處春深好春深嫁女家紫排襦上雉黄貼鬢邉花轉
燭初移障鳴環欲上車青衣傳氊褥錦繡一條斜
何處春深好春深娶婦家兩行籠裏燭一樹扇間花賔
拜登華席親迎障幰車催粧詩未了星斗漸傾斜
何處春深好春深妓女家眉欺楊栁葉裙妬石榴花蘭
麝熏行被金銅釘坐車杭州蘇小小人道最夭斜
　　　詠家醖十韻
獨醒從古笑靈均長醉如今斆伯倫舊法依稀傳自杜
<pb:KR4c0069_WYG_025-15b>
(杜/康)新方要妙得於陳(陳郎中岵/傳受此法)井泉王相資重九麴蘗
精靈用上寅(水用九月九日/麴用七月上寅)釀糯豈勞炊范黍撇篘何
假漉陶巾常嫌竹葉猶凡濁始覺榴花不正真甕掲聞
時香酷烈缾封貯後味甘辛捧疑明水從空化飲似陽
和滿腹春色洞玉壺無表裏光揺金盞有精神能消忙
事成閒事轉得憂人作樂人應是世間賢聖物與君還
往擬終身
　　　鶴池二首
<pb:KR4c0069_WYG_025-16a>
髙竹籠前無伴侣亂雞羣裏有風標低頭乍恐丹砂落
晒翅常疑白雪消轉覺鸕鷀毛色下苦嫌鸚鵡語聲嬌
臨風一唳思何事悵望青田雲水遥
池中此鶴鶴中稀恐是遼東老令威帯雪松枝翹膝脛
放花菱片綴毛衣低迴且向林間宿奮迅終須天外飛
若問故巢知處在主人相戀未能歸
　　　對酒五首
巧拙賢愚相是非何如一醉盡忘機君知天地中寛窄
<pb:KR4c0069_WYG_025-16b>
鵰鶚鸞皇各自飛
蝸牛角上爭何事石火光中寄此身隨富隨貧且歡樂
不開口笑是癡人
丹砂見火去無迹白髪泥人來不休賴有酒仙相暖熱
松喬醉即到前頭
百歳無多時壯健一春能㡬日晴明相逢且莫推辭醉
聽唱陽闗第四聲(第四聲勸君更盡一杯/酒西出陽闗無故人)
昨日低眉問疾來今朝収淚弔人囘眼前流例君看取
<pb:KR4c0069_WYG_025-17a>
且遣琵琶送一杯
　　　僧院花
欲悟色空為佛事故栽芳樹在僧家細看便是華嚴偈
方便風開智慧花
　　　老戒
我有白頭戒聞於韓侍郎老多憂活計病更戀班行钁
鑠誇身健周遮説話長不知吾免否兩鬢已成霜
　　　洛橋寒食日作十韻
<pb:KR4c0069_WYG_025-17b>
上苑風煙好中橋道路平蹴毬塵不起潑火雨新晴宿
醉頭仍重晨遊眼乍明老慵雖省事春誘尚多情遇客
踟蹰立尋花取次行連錢嚼金勒鑿落冩銀罌府醖傷
教送官娃喜要迎舞腰那及栁歌舌不如鸎鄉國真堪
戀光隂可合輕三年過寒食盡在洛陽城
　　　快活
可惜鸎啼花落處一壺濁酒送殘春可憐月好風涼夜
一部清商伴老身飽食安眠消日月閒談泠笑接交親
<pb:KR4c0069_WYG_025-18a>
誰知將相王侯外别有優游快活人
　　　送令狐相公赴太原
六纛雙旌萬鐵衣并分舊路滿光輝青衫書記何年去
紅斾將軍昨日歸詩作馬蹄隨筆走獵酣鷹翅伴觥飛
北都莫作多時計再為蒼生入紫㣲
　　　不出
簷前新葉覆殘花席上餘杯對早茶好是老身銷日處
誰能騎馬傍人家
<pb:KR4c0069_WYG_025-18b>
　　　惜落花
夜來風雨急無復舊花林枝上三分落園中二寸深日
斜啼鳥思春盡老人心莫怪添盃飲情多酒不禁
　　　老病
晝聽笙歌夜醉眠若非月下即花前如今老病須知分
不負春來二十年
　　　憶晦叔
遊山㺯水攜詩巻看月尋花把酒盃六事盡思君作伴
<pb:KR4c0069_WYG_025-19a>
幾時歸到洛陽來
　　　送徐州髙僕射赴鎮
大紅斾引碧幢旌新拜將軍指㸃行戰將易求何足貴
書生難得始堪榮離筵歌舞花叢散候騎刀槍雪隊迎
應笑蹉跎白頭尹風塵唯管洛陽城
　　　琴酒
耳根得聽琴初暢心地忘機酒半酣若使啟期兼解醉
應言四樂不言三
<pb:KR4c0069_WYG_025-19b>
　　　聽幽蘭
琴中古曲是幽蘭為我慇懃更㺯看欲得身心俱静好
自彈不及聽人彈
　　　六年秋重題白蓮
素房含露玉冠鮮紺葉揺風鈿扇圓本是吳州供進藕
今為伊水寄生蓮移根到此三千里結子經今六七年
不獨池中花故舊兼乘舊日採花船
　　　元相公挽詞三首
<pb:KR4c0069_WYG_025-20a>
銘旌官重威儀盛騎吹聲繁鹵簿長後魏帝孫唐宰相
六年七月𦵏咸陽
墓門已閉笳簫去唯有夫人哭不休蒼蒼露草咸陽壠
此是千秋第一秋
送𦵏萬人皆慘澹反虞駟馬亦悲鳴琴書劒珮誰収拾
三歳遺孤新學行
　　　卧聽法曲霓裳
金磬玉笙和已久牙牀角枕睡常遲朦朧閒夢初成後
<pb:KR4c0069_WYG_025-20b>
宛轉柔聲入破時樂可理心應不謬酒能陶性信無疑
起嘗殘酌聽餘曲斜背銀缸半下帷
　　　結之
歡愛今何在悲啼亦是空同為一夜夢共過十年中
　　　五鳳樓晚望(六年八月/十日作)
晴陽晚照濕煙銷五鳳樓髙天泬寥野緑全經朝雨洗
林紅半被暮雲燒龍門翠黛眉相對伊水黄金線一條
自入秋來風景好就中最好是今朝
<pb:KR4c0069_WYG_025-21a>
　　　寄劉蘇州
去年八月哭㣲之今年八月哭敦詩何堪老淚交流日
多是秋風揺落時泣罷㡬迴深自念情來一倍苦相思
同年同病同心事除却蘇州更是誰
　　　送客
病上籃輿相送來衰容秋思兩悠哉涼風嫋嫋吹槐子
却請行人勸一盃
　　　秋思
<pb:KR4c0069_WYG_025-21b>
夕照紅於燒晴空碧勝藍獸形雲不一弓勢月初三鴈
思來天北砧愁滿水南蕭條愁氣味未老已深諳
　　　酬夢得秋夕不寐見寄
碧簟綘紗帳夜涼風景清病聞和藥氣渇聽碾茶聲露
竹偷燈影煙松䕶月明何言千里隔秋思一時生
　　　題周家歌者
清𦂳如敲玉深圓似轉簧一聲腸一斷能有㡬多腸
　　　憶夢得
<pb:KR4c0069_WYG_025-22a>
齒髪各蹉跎疎慵與病和愛花心在否見酒興如何年
長風情少官髙俗慮多㡬時紅燭下聞唱竹枝歌
　　　贈同座
春黛雙蛾嫩秋蓬兩鬢侵謀歡身太晚恨老意彌深薄
解燈前舞尤能醉後吟花叢便不入猶自未甘心
　　　夜招晦叔
庭草留霜池結氷黄昏鐘絶凍雲凝碧氊帳上正飄雪
紅火爐前初炷燈髙調秦筝一兩㺯小花蠻榼二三升
<pb:KR4c0069_WYG_025-22b>
為君更奏湘神曲夜就儂來能不能
　　　戲答皇甫監(時皇甫監/初䘮偶)
寒宵勸酒君須飲君是孤眠七十身莫道非人身不煖
十分一盞煖於人
　　　和楊師臯傷小姬英英
自從嬌騃(魚駭/切)一相依共見楊花七度飛玳瑁牀空収
枕席琵琶絃斷倚屏幃人間有夢何曾入泉下無家豈
是歸墳上少啼留取淚明年寒食更沾衣
<pb:KR4c0069_WYG_025-23a>
　　　池邉即事
氊帳胡琴出塞曲蘭塘越棹㺯潮聲何言此處同風月
薊北江南萬里情
　　　聞樂感隣
老去親朋零落盡秋來絃管感傷多尚書宅畔悲隣笛
廷尉門前歎雀羅緑綺窓空分妓女綘紗帳掩罷笙歌
歡娛未足身先去爭奈書生薄命何
　
<pb:KR4c0069_WYG_025-23b>
　
　
　
　
　
　
　
　白氏長慶集巻二十六

<pb:KR4c0069_WYG_026-1a>
欽定四庫全書
　白氏長慶集巻二十七
　　　　　　　　　　　　唐　白居易　撰
　　律詩(五言七言/凡九十首)
　　　戊申歳暮詠懐三首
窮冬月末兩三日半百年過六七時龍尾趂朝無氣力
牛頭叅道有心期榮華外物終須悟老病傍人豈得知
猶被妻兒教漸退莫求致仕且分司
<pb:KR4c0069_WYG_026-1b>
唯生一女才十二祗欠三年未六旬㛰嫁累輕何怕老
飢寒心慣不憂貧紫泥丹筆皆經手赤紱金章盡到身
更擬踟蹰覓何事不歸嵩洛作閒人
七年囚閉作籠禽但願開籠便入林幸得展張今日翅
不能&KR0499;負昔時心人間禍福愚難料世上風波老不禁
萬一差池似前事又應追悔不抽簪
　　　贈夢得
心中萬事不思量坐倚屏風卧向陽漸覺詠詩猶老醜
<pb:KR4c0069_WYG_026-2a>
豈宜慿酒更麄狂頭垂白髪我思退脚蹋青雲君欲忙
只有今春相伴在花前䞉醉兩三塲
　　　想東遊五十韻(并序/)
太和三年春予病免官後憶遊浙右數郡兼思到越一
訪㣲之故兩浙之間一物以上想皆在目吟且成篇不
能自休盈五百字亦猶孫興公想天台山而賦之也
海内時無事江南歳有秋生民皆樂業地主盡賢侯郊
静銷戎馬城髙逼斗牛平河七百里沃壤二三州(自常/及杭)
<pb:KR4c0069_WYG_026-2b>
(凡三/百里)坐有湖山趣行無風浪憂食寧妨解纜寢不廢乘
流泉石諳天竺煙霞識虎丘(天竺虎丘寺領郡/時舊遊最熟處)餘芳認
蘭澤遺詠思蘋洲(古詩云蘭澤多芳草又/栁惲詩云洲汀採白蘋)菡萏紅塗粉
菰蒲緑潑油鱗差漁户舍綺錯稻田溝紫洞蔵仙窟𤣥
泉貯怪湫精神昂老鶴姿彩媚潛蚪(大謝詩云潛/蚪媚幽姿)靜閱
天工妙閒窺物狀幽投竿出比目擲果下獼猴味苦蓮
心小漿甜蔗節稠橘苞從自結藕孔是誰鎪(先侯/切)逐日
移潮信隨風變棹謳逓夫交烈火候吏次鳴騶梵塔形
<pb:KR4c0069_WYG_026-3a>
疑踊(重𤣥/閣)閶門勢欲浮(吳閶/門)客迎攜酒榼僧待置茶甌
小宴閒談笑初筵雅獻酬稍催朱蠟炬徐動碧牙籌圓
盞飛蓮子長裾曵石榴柘枝隨畫鼓調笑從香毬幕颺
雲飄檻簾褰月露鈎舞繁紅袖去歌切翠眉愁絃管寧
容歇盃盤未許収良晨宜酩酊卒歳好優游鱖縷鮮仍
細蓴絲滑且柔飽飱為日計穏睡是身謀名愧空虗得
官知止足休自嫌猶屑屑衆笑太悠悠物表疎形役人
寰足悔尤蛾須逺燈燭兎勿近&KR0431;罘幻世春來夢浮生
<pb:KR4c0069_WYG_026-3b>
水上漚百憂中莫入一醉外何求未死癡王湛無兒老
鄧攸蜀琴安膝上周易在牀頭去去無程客行行不繫
舟勞君頻問訊勸我少淹留(自此後並/屬㣲之)雲雨多分散闗
山苦阻修一吟江月别七見日星周(昔在杭州别㣲之/㣲之留詩云明朝)
(又向江頭别月/落潮平是去時)珠玉傳新什鵷鸞念故儔懸旌心宛轉
束楚意綢繆驛舫粧青雀官槽䬴紫騮鏡湖期逺汎禹
穴約冥捜預掃題詩壁先開望海樓飲思親履舄宿憶
並衾裯志氣吾衰也風情子在不應須相見後别作一
<pb:KR4c0069_WYG_026-4a>
家遊(吾衰子在/並出家語)
　　　病免後喜除賓客
卧在漳濵滿十旬起為商皓伴三人從今且莫嫌身病
不病何由索得身
　　　長樂亭留别
灞滻風煙函谷路曾經㡬度别長安昔時蹙促為遷客
今日從容自去官優詔幸分四皓秩祖筵慙繼二疎歡
塵纓世網重重縛迴顧方知出得難
<pb:KR4c0069_WYG_026-4b>
　　　陜府王大夫相迎偶贈
紫㣲閣老自多情白首園公豈要迎伴我緑槐隂下歇
向君紅斾影前行綸巾髪少渾欹仄籃轝肩齊甚穏平
但問主人留㡬日分司賔客去無程
　　　别陜州王司馬
笙歌惆悵欲為别風景闌珊初過春爭得遣君詩不苦
黄河岸上白頭人
　　　將至東都先寄令狐留守
<pb:KR4c0069_WYG_026-5a>
黄鳥無聲葉滿枝閒吟想到洛城時昔逢金谷三春盡
恨拜銅樓一月遲詩境忽來還自得醉鄉潛去與誰期
東都添箇狂賔客先報壺觴風月知
　　　答崔十八見寄
明朝欲見琴樽伴洗拭金盃拂玉徽君乞曹州刺史替
我抛刑部侍郎歸倚瘡老馬収蹄立避箭髙鴻盡翅飛
豈料洛陽風月夜故人垂老得相依
　　　贈皇甫賔客
<pb:KR4c0069_WYG_026-5b>
輕衣穏馬槐隂路漸近東來漸少塵耳閙久憎聞俗事
眼明初喜見閒人昔曽對作承華相今復連為博望賔
始信淡交宜久逺與君轉老轉相親
　　　歸履道宅
驛吏引藤轝家童開竹扉往時多暫住今日是長歸眼
下有衣食耳邉無是非不論貧與富飲水亦應肥
　　　問江南物
歸來未及問生涯先問江南物在耶引手摩挲青石笋
<pb:KR4c0069_WYG_026-6a>
迴頭㸃撿白蓮花蘇州訪故龍頭闇王尹橋傾鴈齒斜
别有夜深惆悵事月明雙鶴在裴家
　　　蕭庶子相過
半日停車馬何人在白家慇懃蕭庶子愛酒不嫌茶
　　　答尉遲少尹問所須
乍到頻勞問所須所須非玉亦非珠愛君水閣宜閒詠
毎有詩成許去無
　　　詠閒
<pb:KR4c0069_WYG_026-6b>
但有閒銷日都無事繫懐朝眠因客起午飯伴僧齋樹
合隂交户池分水夾階就中今夜好風月似江淮
　　　同崔十八寄元浙東王陜州
未能同隠雲林下且復相招禄仕閒隨月有錢勝賣藥
終年無事抵歸山鏡湖水逺何由汎棠樹枝髙不易攀
惆悵八科殘四在兩人榮閙兩人閒
　　　答蘇庶子月夜聞家僮奏樂見贈
墻西明月水東亭一曲霓裳按小伶不敢邀君無别意
<pb:KR4c0069_WYG_026-7a>
絃生管澀未堪聽
　　　偶吟
里巷多通水林園盡不扃松身為外户池面是中庭元
氏詩三帙陳家酒一瓶醉來狂發詠隣女映籬聽
　　　白蓮池汎舟
白藕新花照水開紅窓小舫信風迴誰教一片江南興
逐我慇懃萬里來
　　　池上即事
<pb:KR4c0069_WYG_026-7b>
行尋甃石引新泉坐看修橋補釣船緑竹挂衣涼處歇
清風展簟困時眠身閒當貴真天爵官散無憂即地仙
林下水邉無厭日便堪終老豈論年
　　　酬裴相公見寄二絶
習静心方泰勞生事漸稀可憐安穏地捨此欲何歸
一雙垂翅鶴數首解嘲文摠是迂閒物爭堪伴相君
　　　答夢得聞蟬見寄
開緘思浩然獨詠晚風前人貎非前日蟬聲似去年槐
<pb:KR4c0069_WYG_026-8a>
花新雨後栁影欲秋天聽罷無他計相思又一篇
　　　令狐尚書許過弊居先贈長句
不矜軒冕愛林泉許到池頭一醉眠已遣平治行藥逕
兼教掃拂釣魚船應將筆硯隨詩主定有笙歌伴酒仙
祗候髙情無别物蒼苔石笋白花蓮
　　　自題
老宜官冷静貧賴俸優饒熱月無堆案寒天不趂朝傍
看應寂寞自覺甚逍遥徒對盈樽酒兼無愁可銷
<pb:KR4c0069_WYG_026-8b>
　　　答崔十八
勞將白叟比黄公今古由來事不同我有商山君未見
清泉白石在胷中
　　　偶詠
禦熱蕉衣健扶羸竹杖輕誦經凭檻立散藥遶廊行暝
槿無風落秋蟲欲雨鳴身閒當將息病亦有心情
　　　答蘇六
但喜暑隨三伏去不如秋送二毛來更無别計相寛慰
<pb:KR4c0069_WYG_026-9a>
故遣陽闗勸一盃
　　　秋遊
下馬閒行伊水頭涼風清景勝春遊何事古今詩句裏
不多説著洛陽秋
　　　偶作
張翰一杯酒榮期三樂歌聰明傷混沌煩惱汚頭陁簟
冷秋生早堦閒日上多近來門更静無雀可張羅
　　　遊平泉贈晦叔
<pb:KR4c0069_WYG_026-9b>
照水容雖老登山力未衰欲眠先命酒暫歇亦吟詩且
喜身無縛終慙鬢有絲迴頭語閒伴閒校十年遲
　　　不出門
不出門來又數旬將何銷日與誰親鶴籠開處見君子
書巻展時逢古人自静其心延夀命無求於物長精神
能行便是真修道何必降魔調伏身
　　　歎鶴病
右翅低垂左脛傷可憐風貎甚昂蔵亦知白日青天好
<pb:KR4c0069_WYG_026-10a>
未要髙飛且養瘡
　　　臨都驛送崔十八
勿言臨都五六里扶病出城相送來莫道長安一步地
馬頭西去㡬時迴與君後㑹知何處為我今朝盡一杯
　　　對鏡
三分鬢髪二分絲曉鏡秋容相對時去作忙官應太老
退為閒叟未全遲静中得味何須道穏處安身更莫疑
若使至今黄綺在聞吾此語亦分司
<pb:KR4c0069_WYG_026-10b>
　　　勸酒十四首(并序/)
予分秩東都居多暇日閒來輒飲醉後輒吟苦無詞章
不成謡詠毎發一意則成一篇凡十四篇皆主於酒聊
以自勸故以何處難忘酒不如來飲酒命篇
　　　　何處難忘酒七首
何處難忘酒長安喜氣新初登髙第後乍作好官人省
壁明張牓朝衣穏稱身此時無一盞爭奈帝城春
何處難忘酒天涯話舊情青雲俱不達白髪逓相驚二
<pb:KR4c0069_WYG_026-11a>
十年前别三千里外行此時無一盞何以叙平生
何處難忘酒朱門羡少年春分花發後寒食月明前小
院迴羅綺深房理管絃此時無一盞爭過艷陽天
何處難忘酒霜庭老病翁闇聲啼蟋蟀乾葉落梧桐鬢
為愁先白顔因醉暫紅此時無一盞何計奈秋風
何處難忘酒軍功第一髙還鄉隨露布半路授旌旄玉
柱剥蔥手金章爛椹袍此時無一盞何以騁雄豪
何處難忘酒青門送别多斂襟収涕淚簇馬聽笙歌煙
<pb:KR4c0069_WYG_026-11b>
樹灞陵岸風塵長樂坡此時無一盞爭奈去留何
何處難忘酒逐臣歸故園赦書逢驛騎賀客出都門半
面瘴煙色滿衫鄉淚痕此時無一盞何物可招魂
　　　　不如來飲酒七首
莫隠深山去君應到自嫌齒傷朝水冷貎苦夜霜嚴漁
去風生浦樵歸雪滿巖不如來飲酒相對醉厭厭
莫作農夫去君應見自愁迎春犂痩地趂晚餧羸牛數
被官加税稀逢歳有秋不如來飲酒相伴醉悠悠
<pb:KR4c0069_WYG_026-12a>
莫作商人去恓惶君未諳雪霜行塞北風水宿江南蔵
鏹百千萬沉舟十二三不如來飲酒仰面醉酣酣
莫事長征去辛勤難具論何曾畫麟閣秪是老轅門蟣
虱衣中物刀鎗面上痕不如來飲酒合眼醉昬昬
莫學長生去仙方悞殺君那將薤上露擬待鶴邉雲矻
矻皆燒藥纍纍盡作墳不如來飲酒閒坐醉醺醺
莫上青雲去青雲足愛憎自賢誇智慧相糾鬬功能魚
爛縁吞餌蛾燋為撲燈不如來飲酒任性醉騰騰
<pb:KR4c0069_WYG_026-12b>
莫入紅塵去令人心力勞相爭兩蝸角所得一牛毛且
滅嗔中火休磨笑裏刀不如來飲酒穏卧醉陶陶
　　　和令狐相公寄劉郎中兼見示長句
日月天衢仰面看尚淹池鳳滯臺鸞碧幢千里空移鎮
赤筆三年未轉官别後縱吟終少興病來雖飲不多歡
酒軍詩敵如相遇臨老猶能一據鞍
　　　即事
見月連宵坐聞風盡日眠室香羅藥氣籠煖焙茶煙鶴
<pb:KR4c0069_WYG_026-13a>
啄新晴地雞棲薄暮天自看淘酒米倚杖小池前
　　　期宿客不至
風飄雨灑簾帷故竹映松遮燈火深宿客不來嫌冷落
一樽酒對一張琴
　　　問移竹
問君移竹意如何慎勿排行但間窠多種少栽皆有意
大都少校不如多
　　　重陽席上賦白菊
<pb:KR4c0069_WYG_026-13b>
滿園花菊鬱金黄中有孤叢色似霜還似今朝歌酒席
白頭翁入少年塲
　　　偶吟二首
眼下有衣兼有食心中無喜亦無憂正如身後有何事
應向人問無所求静念道經深閉目閒迎禪客小低頭
猶殘少許雲泉興一歳龍門數度遊
晴教曬藥泥茶竈閒看科松洗竹林活計縱貧長淨潔
池亭雖小頗幽深厨香炊黍調和酒牕暖安絃拂拭琴
<pb:KR4c0069_WYG_026-14a>
老去生涯秪如此更無餘事可勞心
　　　何處春先到
何處春先到橋東水北頭凍花開未得冷酒著難醒就
日移輕榻遮風展小屏不勞人勸醉鸎語漸丁寧
　　　勉閒遊
天時人事常多故一歳春能㡬處遊不是塵埃便風雨
若非疾病即悲愁貧窮心苦多無興富貴身忙不自由
唯有分司官恰好閒遊雖老未能休
<pb:KR4c0069_WYG_026-14b>
　　　寄兩銀榼與裴侍郎因題二絶
貧無好物堪為信雙榼雖輕意不輕願奉謝公池上酌
丹心緑酒一時傾
慣和麴蘗堪盛否重用鹽梅試洗看小器不知容幾許
襄陽米賤酒升寛(銀匠洗銀多以/鹽花梅漿也)
　　　小橋栁
細水涓涓似淚流日西惆悵小橋頭衰楊葉盡空枝在
猶被霜風吹不休
<pb:KR4c0069_WYG_026-15a>
　　　哭㣲之二首
八月凉風吹白幕寢門廊下哭㣲之妻孥朋友來相弔
唯道皇天無所知
文章卓犖生無敵風骨英靈歿有神哭送咸陽北原上
可能隨例作灰塵
　　　馬上晚吟
人少街荒已寂寥風多塵起重蕭條上陽落葉飄宫樹
中渡流澌擁渭橋出早冐寒衣校薄歸遲侵黒酒全消
<pb:KR4c0069_WYG_026-15b>
如今不是閒行日日短天隂坊曲遙
　　　醉中重留夢得
劉郎劉郎莫先起蘇臺蘇臺隔雲水酒盞來從一百分
馬頭去便三千里
　　　雪夜喜李郎中見訪兼酬所贈
可憐今夜鵝毛雪引得髙情鶴氅人紅蠟燭前明似晝
青氊帳裏暖如春十分滿盞黄金液一尺中庭白玉塵
對此欲留君便宿詩情酒分合相親
<pb:KR4c0069_WYG_026-16a>
　　　任老
不愁陌上春光盡亦任庭前日影斜面黑眼昬頭雪白
老應無可更增加
　　　勸歡
火急歡娛慎勿遲眼看老病悔難追樽前花下歌筵裏
㑹有求來不得時
　　　答王尚書問履道池舊橋
虹梁鴈齒隨年換素板朱欄逐日修但恨尚書能久别
<pb:KR4c0069_WYG_026-16b>
莫忘州守不頻遊重移舊柱開中眼亂種新花擁兩頭
李郭小船何足問待君乘過濟川舟
　　　晩歸府
晚從履道來歸府街路雖長尹不嫌馬上涼於牀上坐
緑槐風透紫蕉衫
　　　從龍潭寺至少林寺題贈同遊者
山屐田衣六七賢搴芳蹋翠㺯潺湲九龍潭月落杯酒
三品松風飄管絃强健且宜遊勝地清涼不覺過炎天
<pb:KR4c0069_WYG_026-17a>
始知駕鶴乘雲外别有逍遥地上仙
　　　夜從法王寺下歸嶽寺
雙刹夾虚空緑雲一徑通似從忉利下如過劍門中燈
火光初合笙歌曲未終可憐師子座昇出淨名翁
　　　宿龍潭寺
夜上九潭誰是伴雲隨飛蓋月隨盃明年尚作三川守
此地兼將歌舞來
　　　嵩陽觀夜奏霓裳
<pb:KR4c0069_WYG_026-17b>
開元遺曲自淒涼况近秋天調是商愛者誰人唯白尹
奏時何處是嵩陽迥臨山月聲彌怨散入松風韻更長
子晉少姨聞定怪人閒亦便有霓裳
　　　過元家履信宅
雞犬䘮家分散後林園失主寂寥時落花不語空辭樹
流水無情自入池風蕩醼(伊甸/切)船初破漏雨淋歌閣欲
傾欹前庭後院傷心事唯是春風秋月知
　　　和杜録事題紅葉
<pb:KR4c0069_WYG_026-18a>
寒山十月旦霜葉一時新似燒非因火如花不待春連
行排絳帳亂落剪紅巾解駐籃轝看風前唯兩人
　　　題崔常侍濟上别墅(時常侍以長告罷/歸今故先報泉石)
求榮爭寵任紛紛脱棄金貂秖有君散員疎去未為貴
小邑陶休何足云山色好當晴後見泉聲宜向醉中聞
主人憶爾爾知否抛却青雲歸白雲
　　　過温尚書舊莊
白石青泉抛濟口碧幢紅斾照河陽村人都不知時事
<pb:KR4c0069_WYG_026-18b>
猶自呼為處士莊
　　　天壇峯下贈杜録事
年顔氣力漸衰殘王屋中峯欲上難頂上將探小有洞
(小有洞在/天壇頂上)喉中須嚥大還丹(時杜方煉/伏火砂次)河車九轉宜精
鍊火候三年在好看他日藥成分一粒與君先去掃天
壇
　　　贈僧五首
　　　　鉢塔院如大師(師年八十三登壇秉律凡六/十年每歳於師處授几闗戒)
<pb:KR4c0069_WYG_026-19a>
　　　　　(者九/度)
百千萬刼菩提種八十三年功徳林若不秉持僧行苦
將何報答佛恩深慈悲不瞬諸天眼清淨無塵㡬地心
毎歳入闗䝉九授慇懃一戒重千金
　　　　神照上人(照以説壇/為佛事)
心如定水隨形應口似懸河逐病治曾向衆中先禮拜
西方去日莫相遺
　　　　自逺禪師(逺以無事/為佛事)
<pb:KR4c0069_WYG_026-19b>
自出家來長自在縁身一衲一繩牀令人見即心無事
毎一相逢是道塲
　　　　宗實上人(實即樊司空之子/捨官位妻子出家)
榮華恩愛棄成唾戒定真如和作香今古雖殊同一法
瞿曇抛却轉輪王
　　　　清閒上人(自蜀入洛於長/夀寺説法度人)
梓潼眷屬何年别長夀壇塲近日開應是蜀人皆度了
法輪移向洛中來
<pb:KR4c0069_WYG_026-20a>
　　　彈秋思
信意閒彈秋思時調清聲直韻疎遲近來漸喜無人聽
琴格髙低心自知
　　　自詠
隨宜飲食聊充腹取次衣裘亦煖身未必得年非痩薄
無妨長福是單貧老龜豈羡犧牲飽蟠木寧爭桃李春
隨分自安心自斷是非何用問閒人
　　　分司初到洛中偶題六韻兼戲呈馮尹
<pb:KR4c0069_WYG_026-20b>
相府念多病春宫容不才官銜依口得俸禄逐身來白
首林園在紅塵車馬迴招呼新客旅掃掠舊池臺小舫
宜攜樂新荷好蓋盃不知金谷主早晚賀筵開
　　　春風
春風先發苑中梅櫻杏桃梨次第開薺花榆莢深村裏
亦道春風為我來
　
　白氏長慶集巻二十七

<pb:KR4c0069_WYG_027-1a>
欽定四庫全書
　白氏長慶集巻二十八
　　　　　　　　　　　　唐　白居易　撰
　　律詩(五言七言/凡一百首)
　　　洛陽春
洛陽陌上春長在昔别今來二十年唯覓少年心不得
其餘萬事盡依然
　　　恨去年
<pb:KR4c0069_WYG_027-1b>
老去猶躭酒春來不着家去年來校晚不見洛陽花
　　　早出晚歸
早起或因攜酒出晚歸多是看花迴若抛風景長閒坐
自問東京作底來
　　　魏王堤
花寒懶發鳥慵啼信馬閒行到日西何處未春先有思
栁條無力魏王堤
　　　嘗黄醅新酎憶㣲之
<pb:KR4c0069_WYG_027-2a>
世間好物黄醅酒天下閒人白侍郎愛向卯時謀洽樂
亦曽酉日放麄狂醉來枕麴貧如富(詩云一/醉日富)身後堆金
有若亡元九計程殊未到甕頭一盞共誰嘗
　　　勸行樂
少年信美何曽久春到雖遲不再逢勸笑勝愁歌勝哭
請君莫道等頭空
　　　老慵
豈是交親向我疎老慵自愛閉門居近來漸喜知聞斷
<pb:KR4c0069_WYG_027-2b>
免惱&KR0286;康索報書
　　　酬别㣲之(臨都驛/醉後作)
灃頭峽口錢塘岸三别都經二十年且喜筋骸俱徤在
勿嫌鬚鬢各皤然君歸北闕朝天帝我住東京作地仙
博望自來非棄置承明重入莫拘牽醉収盃杓停燈語
寒展衾裯對枕眠猶被分司官繫絆送君不得過甘泉
　　　予與㣲之老而無子發於言歎著在詩篇今年
　　　冬各有一子戲作二什一以相賀一以自嘲
<pb:KR4c0069_WYG_027-3a>
常憂到老都無子何况新生又是兒隂徳自然宜有慶
(于公隂徳/其後蕃昌)皇天可得道無知(皇天無知/伯道無兒)一園水竹今為
主(㣲之履信新/居多水竹也)百巻文章更付誰(㣲之文集/凡一百巻)莫慮鵷雛
無浴處即應重入鳳凰池
五十八翁方有後静思堪喜亦堪嗟一珠甚少還慙蚌
八子雖多不羡鴉秋月晚生丹桂實春風新長紫蘭芽
持盃祝願無他語慎勿愚頑似汝爺
　　　自問
<pb:KR4c0069_WYG_027-3b>
年來私自問何故不歸京佩玉腰無力看花眼不明老
慵難發遣春病易滋生賴有彈琴女時時聽一聲
　　　晚桃花
一樹紅桃亞(低/也)拂池竹遮松䕃晚開時非因斜日無由
見不是閒人豈得知寒地生材遺挍易貧家養女嫁常
遲春深欲落誰憐惜白侍郎來折一枝
　　　夜調琴憶崔少卿
今夜調琴忽有情欲彈惆悵憶崔卿何人解愛中徽上
<pb:KR4c0069_WYG_027-4a>
秋思頭邉八九聲
　　　阿崔
謝病卧東都羸然一老夫孤單同伯道遲暮過商瞿豈
料鬢成雪方看掌㺯珠已衰寧望有雖晚亦勝無蘭入
前春夢桑懸昨日弧里閭多慶賀親戚共歡娛膩剃新
胎髪香綳小繡襦玉芽開手爪酥顆㸃肌膚弓冶將傳
汝琴書勿墜吾未能知夀夭何暇慮賢愚乳氣初離殻
啼聲漸變雛何時能反哺供養白頭烏
<pb:KR4c0069_WYG_027-4b>
　　　贈鄰里往還
問予何故獨安然免被飢寒婚嫁牽骨肉都盧無十口
糧儲依約有三年但能抖擻人間事便是逍遥地上仙
唯恐往還相厭賤南家飲酒北家眠
　　　王子晉廟
子晉廟前山月明人聞往往夜吹笙鸞吟鳳唱聽無拍
多似霓裳散序聲
　　　晩起
<pb:KR4c0069_WYG_027-5a>
起晩憐春暖歸遲愛月明放慵長飽睡聞徤且間行北
闕停朝簿西方入社名唯吟一句偈無念是無生
　　　酬皇甫賔客
𤣥晏家風黄綺身深居髙卧養精神性慵無病常稱病
心足雖貧不道貧竹院君閒銷永日花亭我醉送殘春
自嫌詩酒猶多興若比先生是俗人
　　　池上贈韋山人
新竹夾平流新荷拂小舟衆皆嫌好拙誰肯伴閒遊客
<pb:KR4c0069_WYG_027-5b>
為忙多去僧因飯暫留獨憐韋處士盡日共悠悠
　　　無夢
老眼花前䦣春衣雨後寒舊詩多忘却新酒且嘗看拙
定於身穏慵應趂伴難漸銷名利想無夢到長安
　　　對小潭寄逺上人
小潭澄見底閒客坐開襟借問不流水何如無念心彼
惟清且淺此乃寂而深是義誰能答明朝問道林
　　　閒吟二首
<pb:KR4c0069_WYG_027-6a>
留司老賔客春盡興如何官寺行香少僧房寄宿多閒
傾一盞酒醉聽兩聲歌憶得陶潛語羲皇無以過
閒遊來早晩已得一周年嵩洛供雲水朝廷乞俸錢長
謌時獨酌飽食後安眠聞道山榴發明朝向玉泉
　　　獨遊玉泉寺(三月三/十日)
雲樹玉泉寺肩舁(雲俱/切)半日程更無人作伴秪共酒同
行新葉千萬影殘鸎三兩聲閒遊竟未足春盡有餘情
　　　晩出尋人不遇
<pb:KR4c0069_WYG_027-6b>
籃轝不乘乘晚涼相尋不遇亦無妨輕衣穏馬槐隂下
自要閒行一兩坊
　　　苦熱
頭痛汗盈巾連宵復達晨不堪逢苦熱猶賴是閒人朝
客應煩倦農夫更苦辛始慙當此日得作自由身
　　　銷暑
何以銷煩暑端居一院中眼前無長物窓下有清風熱
散由心静涼生為室空此時身自得難更與人同
<pb:KR4c0069_WYG_027-7a>
　　　行香歸
出作行香客歸如坐夏僧牀前雙草屨簷下一紗燈珮
委腰無力冠欹髪不勝鸞臺龍尾道合盡少年登
　　　同王十七庶子李六員外鄭二侍御同年四人
　　　　遊龍門有感而作
一曲悲歌酒一樽同年零落㡬人存世如閱水應堪歎
名似浮雲豈足論各從禄仕休明代共感平生知己恩
今日與君重上處龍門不是舊龍門
<pb:KR4c0069_WYG_027-7b>
　　　池上小宴問程秀才
洛下園林好自知江南景物闇相隨淨淘紅粒罯(烏感/切)
香飯薄切紫鱗烹水葵雨滴篷聲青雀舫浪揺花影白
蓮池停盃一問蘇州客何似吳松江上時
　　　橋亭卯飲
卯時偶飲齋時卧林下髙橋橋上亭松影過窓眠始覺
竹風吹面醉初醒就荷葉上包魚鮓當石渠中浸酒瓶
生計悠悠身兀兀甘從妻喚作劉伶
<pb:KR4c0069_WYG_027-8a>
　　　舟中夜坐
潭邉霽後多清景橋下涼來足好風秋鶴一雙船一隻
夜深相伴月明中
　　　戲和㣲之答竇七行軍之作(依本/韻)
旌鉞從櫜鞬賔僚禮數全䕫龍來要地鵷鷺下遼天赭
汗騎驕馬青蛾舞醉仙合成江上作散到洛中傳陋巷
能無酒貧池亦有船春裝秋未寄謾道有閒錢
　　　閒忙
<pb:KR4c0069_WYG_027-8b>
奔走朝行内棲遲林墅間多因病後退少及健時還斑
白霜侵鬢蒼黄日下山閒忙俱過日忙校不如閒
　　　西風
西風來㡬日一葉已先飛新霽乘輕屐初涼換熟衣淺
渠銷慢水疎竹漏斜暉薄暮青苔巷家僮引鶴歸
　　　題西亭
多見朱門富貴人林園未畢即無身我今幸作西亭主
已見池塘五度春
<pb:KR4c0069_WYG_027-9a>
　　　觀游魚
遶池閒步看魚遊正值兒童㺯釣舟一種愛魚心各異
我來施食爾垂鈎
　　　看採蓮
小桃閒上小蓮船半採紅蓮半白蓮不似江南惡風浪
芙蓉池在卧牀前
　　　看採菱
菱池如鏡淨無波白㸃花稀青角多時唱一聲新水調
<pb:KR4c0069_WYG_027-9b>
謾人道是採菱歌
　　　夭老
早世身如風裏燭暮年髪似鏡中絲誰人斷得人間事
少夭堪傷老又悲
　　　秋池
洗浪清風透水霜水邉閒坐一繩牀眼塵心垢見皆盡
不是秋池是道塲
　　　登天宫閣
<pb:KR4c0069_WYG_027-10a>
午時乘興出薄暮未能還髙上煙中閣平看雪後山委
形羣動裏任性一生間洛下多閒客其中我最閒
　　　新雪二首(寄楊/舍人)
不思北省煙霄地不憶南宫風月天唯憶静恭楊閣老
小園新雪煖爐前
不思朱雀街東鼔不憶青龍寺後鐘唯憶夜深新雪後
新昌臺上七株松
　　　日髙卧
<pb:KR4c0069_WYG_027-10b>
怕寒放懶日髙卧臨老誰言牽率身夾幕繞房深似洞
重裀襯枕暖於春小青衣動桃根起嫩緑醅(鋪杯/切)浮竹
葉新未裹頭前傾一盞何如衝雪趂朝人
　　　和㣲之任校書郎日過三鄉
三鄉過日君年㡬今日君年五十餘不獨年催身亦變
校書郎變作尚書
　　　和㣲之十七與君别及朧月花枝之詠
别時十七今頭白惱亂君心三十年垂老休吟花月句
<pb:KR4c0069_WYG_027-11a>
恐君更結後身縁
　　　和㣲之歎槿花
朝榮殊可惜暮落實堪嗟若向花中比猶應勝眼花
　　　思往喜今
憶除司馬向江州及此凡經十五秋雖在簪裾從俗累
半尋山水是閒遊謫居終帯鄉闗思領郡猶分邦國憂
爭似如今作賔客都無一念到心頭
　　　題平泉薛家雪堆莊
<pb:KR4c0069_WYG_027-11b>
怪石千年應自結靈泉一帯是誰開蹙為宛轉青蛇項
噴作玲瓏白雪堆赤日旱天長看雨𤣥隂臘月亦聞雷
所嗟地去都門逺不得肩舁(雲俱/切)毎日來
　　　和㣲之道保生三日
相看鬢似絲始作㺯璋詩且有承家望誰論得力時莫
興三日歎猶勝七年遲(子老㣲/之七歳)我未能忘喜君應不合
悲嘉名稱道保乞姓號崔兒但恐持相並蒹葭瓊樹枝
　　　哭皇甫七郎中(湜/)
<pb:KR4c0069_WYG_027-12a>
志業過𤣥晏詞華似襧衡多材非福禄薄命是聰明不
得人間夀還留身後名涉江文一首便可敵公卿(持正/竒文)
(甚多涉江/一章尤著)
　　　晩起
爛熳朝眠後頻伸晩起時煖爐生火早寒鏡裹頭遲融
雪煎香茗調酥煑乳糜慵饞還自哂快活亦誰知酒性
温無毒琴聲淡不悲榮公三樂外仍㺯小男兒
　　　疑夢二首
<pb:KR4c0069_WYG_027-12b>
莫驚寵辱虚憂喜莫計恩讐浪苦辛黄帝孔丘無處問
安知不是夢中身
鹿疑鄭相終難辨蝶化莊生詎可知假使如今不是夢
能長於夢㡬多時
　　　夜宴惜别
笙歌旖旎曲終頭轉作離聲滿坐愁筝怨朱絃從此斷
燭啼紅淚為誰流夜長似歳歡宜盡醉未如泥飲莫休
何况雞鳴即須别門前風雨泠修修
<pb:KR4c0069_WYG_027-13a>
　　　歸來二周歳
歸來二周歳二歳似須㬰池藕重生葉林鴉再引雛時
豐實倉廩春暖葺庖厨更作三年計三年身健無
　　　吾土
身心安處為吾土豈限長安與洛陽水竹花前謀活計
琴詩酒裏到家鄉榮先生老何妨樂楚接輿歌未必狂
不用將金買莊宅城東無主是春光
　　　題岐王舊山池石壁
<pb:KR4c0069_WYG_027-13b>
樹深藤老竹迴環石壁重重錦翠斑俗客看來猶解愛
忙人到此亦須閒况當霽景涼風後如在千巖萬壑間
黄綺更歸何處去洛陽城内有商山
　　　病眼花
頭風目眩乘衰老秪有増加豈有瘳(傳云有加/而無瘳)花發眼
中猶足怪栁生肘上亦須休大窠羅綺看纔辨小字文
書見便愁必若不能分黒白却應無悔復無尤
　　　早飲醉中除河南尹敇到
<pb:KR4c0069_WYG_027-14a>
雪擁衡門水滿池温爐卯後煖寒時緑醅新酎嘗初醉
黄紙除書到不知厚俸自來誠忝濫老身欲起尚遲疑
應須了却丘中計女嫁男㛰三逕資
　　　除夜
病眼少眠非守歳老心多感又臨春火銷燈盡天明後
便是平頭六十人
　　　府西池
栁無氣力枝先動池有波紋氷盡開今日不知誰計㑹
<pb:KR4c0069_WYG_027-14b>
春風春水一時來
　　　天津橋
津橋東北斗亭西到此令人詩思迷眉月晚生神女浦
臉波春傍窈娘堤栁絲嫋嫋風繰出草縷茸茸雨剪齊
報道前驅少呼喝恐驚黄鳥不成啼
　　　不准擬二首
籃轝騰騰一老夫褐裘烏帽白髭鬚早衰饒病多蔬食
筋力消磨合有無不准擬身年六十上山仍未要人扶
<pb:KR4c0069_WYG_027-15a>
　　　又
憶昔謫居炎瘴地巴猿引哭虎隨行多於賈誼長沙苦
(予自左遷江/峽凡經七年)小校潘安白髪生不凖擬身年六十遊春
猶自有心情
　　　府中夜賞
櫻桃㕔院春偏好石井欄堂夜更幽白粉墻頭花半出
緋紗燭下水平流閒留賔客嘗新酒醉領笙歌上小舟
舞袖飃䬙棹容與忽疑身是夢中遊
<pb:KR4c0069_WYG_027-15b>
　　　府西池北新葺水齋即事招賔偶題十六韻
繚繞府西面潺湲池北頭鑿開明月峽决破白蘋洲清
淺漪瀾急寅縁浦嶼幽直衝行徑斷平入卧齋流石疊
青稜玉波翻白片鷗噴時千㸃雨澄處一泓油絶境應
難别同心豈易求少逢人愛翫多是我淹留夾岸鋪長
簟當軒泊小舟枕前看鶴浴牀下見魚遊洞戸斜開扇
疎簾半上鈎紫浮萍泛泛碧亞竹修修讀罷書仍展碁
終局未収午茶能散睡卯酒善消愁簷雨晚初霽窓風
<pb:KR4c0069_WYG_027-16a>
涼欲休誰能伴老尹時復一閒遊
　　　哭崔兒
掌珠一顆兒三歳鬢雪千莖父六旬豈料汝先為異物
常憂吾不見成人悲腸自斷非因劍啼眼加昬不是塵
懐抱又空天黙黙依前重作鄧攸身
　　　初䘮崔兒報㣲之晦叔
書報㣲之晦叔知欲題崔字淚先垂世間此恨偏敦我
(敦音堆/見詩句)天下何人不哭兒蟬老悲鳴抛蜕後龍眠驚覺
<pb:KR4c0069_WYG_027-16b>
失珠時文章千帙官三品身後傳誰庇廕誰
　　　府齋感懐酬夢得(時初䘮崔兒夢得以詩相安/云從此期君比瓊樹一枝吹)
　　　　(折一枝生故有/此落句以報之)
府伶呼喚爭先到家醖提擕動輙隨合是人生開眼日
自當年老斂眉時丹砂鍊作三銖土𤣥髪看成一把絲
勞寄新詩逺安慰不聞枯樹更生枝
　　　齋居
香火多相對葷腥久不嘗黄蓍數匙粥赤箭一甌湯厚
<pb:KR4c0069_WYG_027-17a>
俸將何用閒居不可忘明年官滿後擬買雪堆莊
　　　與諸道者同遊二室至九龍潭作
喜逢二室遊仙子厭作三川守土臣舉手摩挲潭上石
開襟抖擻府中塵他日終為獨往客今朝未是自由身
若言尹是嵩山主三十六峯應笑人
　　　履道池上作
家池動作經旬别松竹琴魚好在無樹暗小橋蔵巧婦
渠荒新葉長慈姑不因車馬時時到豈覺林園日日蕪
<pb:KR4c0069_WYG_027-17b>
猶喜春深公事少毎來花下得踟蹰
　　　六十拜河南尹
六十河南尹前途足可知老應無處避病不與人期幸
遇芳菲日猶當强健時萬金何假藉一盞莫推辭流水
光隂急浮雲富貴遲人間若無酒盡合鬢成絲
　　　重修府西水亭院
因下疏為沼隨髙築作臺龍門分水入金谷取花栽遶
岸行初匝慿軒立未迴園西有池位留與後人開
<pb:KR4c0069_WYG_027-18a>
　　　與諸公同出城觀稼
老尹醉醺醺來隨年少羣不憂頭似雪但喜稼如雲歳
望千箱積秋憐五榖分何人知帝力堯舜正為君
　　　水堂醉卧問杜三十一
問君洛下住多年何處春流最可憐為問魏王堤岸下
何如同徳寺門前無妨水色堪間翫不得泉聲伴醉眠
那似此堂簾幕底連明連夜碧潺湲
　　　歳暮言懐
<pb:KR4c0069_WYG_027-18b>
職與才相背心將口自言磨鉛教切玉驅鶴遣乘軒只
合居巖窟何因入府門年終若無替轉恐負君恩
　　　座中戲呈諸少年
衰容禁得無多酒秋鬢新添㡬許霜縱有風情應淡薄
假如老徤莫誇張興來吟詠從成癖飲後酣歌少放狂
不為倚官兼挾勢因何入得少年塲
　　　雪後早過天津橋偶呈諸客
官橋晴雪曉峩峩老尹行吟獨一過紫綬相輝應不惡
<pb:KR4c0069_WYG_027-19a>
白鬚同色復如何悠揚短景凋年急牢落衰情感事多
猶賴洛中饒醉客時時䛏我喚笙歌
　　　新製綾襖成感而有詠
水波文襖造新成綾軟緜匀温復輕晨興好擁向陽坐
晚出宜披蹋雪行鶴氅毳疎無實事木棉花冷得虗名
宴安往往歡侵夜卧穏昬昬睡到明百姓多寒無可救
一身獨暖亦何情心中為念農桑苦耳裏時聞飢凍聲
爭得大裘長萬丈與君都蓋洛陽城
<pb:KR4c0069_WYG_027-19b>
　　　早春雪後贈洛陽李長官長水鄭明府二同年
獻歳晴和風景新銅駝街郭暖無塵府亭共賀三川雪
縣道分行百里春朱紱洛陽官位屈青袍長水俸錢貧
有何功徳紆金紫若比同年是幸人
　　　醉吟
醉來忘渇復忘飢冠帯形骸杳若遺耳底齋鐘初過後
心頭卯酒未消時臨風朗詠從人聽看雪閒行任馬遲
應被衆疑公事慢承前府尹不吟詩
<pb:KR4c0069_WYG_027-20a>
　　　府酒五絶
　　　　變法
自慙到府來周歳惠愛威稜一事無唯是改張官酒法
漸從濁水作醍醐
　　　　招客
日午㣲風且暮寒春風冷峭雪乾殘碧氊帳下紅爐畔
試為來嘗一盞看
　　　　辨味
<pb:KR4c0069_WYG_027-20b>
甘露太甜非正味醴泉雖潔不芳馨盃中此物何人别
柔㫖之中有典刑
　　　　自勸
憶昔羇貧應舉年脱衣典酒曲江邉十千一斗猶賒飲
何况官供不著錢
　　　　諭妓
燭淚夜粘桃葉袖酒痕春汚石榴裙莫辭辛苦供歡宴
老後思量悔煞君
<pb:KR4c0069_WYG_027-21a>
　　　晚歸早出
筋力年年減風光日日新退衙歸逼夜拜表出侵晨何
處臺無月誰家池不春莫言無勝地自是少聞人坐厭
推囚案行嫌引馬塵㡬時辭府印却作自由身
　　　南龍興寺殘雪
南龍興寺春晴後緩步徐吟遶四廊老趂風花應不稱
閒尋松雪正相當吏人引從多乘轝賔客逢迎少下堂
不擬人間更求事些些疎懶亦何妨
<pb:KR4c0069_WYG_027-21b>
　　　天宫閣早春
天宫髙閣上何頻毎上令人耳目新前日晚登縁看雪
今朝晴望為迎春林鸎何處吟筝柱墻栁誰家曬麴塵
可惜三川虚作主風光不屬白頭人
　　　履道居三首
莫嫌地窄林亭小莫厭家貧活計㣲大有髙門鏁寛宅
主人到老不曾歸
東里素帷猶未徹南隣丹旐又新懸衡門蝸舍自慚愧
<pb:KR4c0069_WYG_027-22a>
収得身來已五年
世事平分衆所知何嘗苦樂不相隨唯餘躭酒狂歌客
只有樂時無苦時
　　　和夢得冬日晨興
漏傳初五㸃雞報第三聲帳下從容起窓間曨聦(呼骨/切)
明照書燈未滅煖酒火重生理曲絃歌動先聞唱渭城
　　　雪夜對酒招客
帳小青氊暖盃香縁蟻新醉憐今夜月歡憶去年人闇
<pb:KR4c0069_WYG_027-22b>
落燈花燼閒生草座塵慇懃報絃管明日有嘉賔
　　　贈晦叔憶夢得
自别崔公四五秋因何臨老轉風流歸來不説秦中事
歇定唯謀洛下遊酒面浮花應是喜歌眉斂黛不闗愁
得君更有無厭意猶恨樽前欠老劉
　　　醉後重贈晦叔
老伴知君少歡情向我偏無論疎與數相見輙欣然各
以詩成癖俱因酒得仙笑迴青眼語醉並白頭眠豈是
<pb:KR4c0069_WYG_027-23a>
今投分多疑宿結縁人間更何事攜手送衰年
　　　睡覺
星河耿耿漏緜緜月闇燈㣲欲曙天轉枕頻伸書帳下
披裘箕踞火爐前老眠早覺常殘夜病力先衰不待年
五欲已銷諸念息世間無境可勾牽
　
　
　
<pb:KR4c0069_WYG_027-23b>
　
　
　
　
　
　
　
　白氏長慶集巻二十八

<pb:KR4c0069_WYG_028-1a>
欽定四庫全書
　白氏長慶集巻二十九
　　　　　　　　　　　　唐　白居易　撰
　　律詩(凡四十/七首)
　　　詠興五首(并序/)
七年四月予罷河南府歸履道第廬舍自給衣儲自充
無欲無營或歌或舞頽然自適葢河洛間一幸人也遇
興發詠偶成五章各以首句命為題目
<pb:KR4c0069_WYG_028-1b>
　　　　解印出公府
解印出公府抖擻塵土衣百吏放爾散雙鶴隨我歸歸
來履道宅下馬入柴扉馬嘶返舊&KR0820;鶴舞還故池雞犬
何忻忻隣里亦依依年顔老去日生計勝前時有帛禦
冬寒有榖防歳飢飽於東方朔樂於榮啟期人生且如
此此外吾不知
　　　　出府歸吾廬
出府歸吾廬静然安且逸更無客干謁時有僧問疾家
<pb:KR4c0069_WYG_028-2a>
僮十餘人&KR0820;馬三四匹慵發經旬卧興來連日出出遊
愛何處嵩碧伊瑟瑟况有清和天正當疎散日身閒自
為貴何必居榮秩心足即非貧豈唯金滿室吾觀權勢
者苦以身徇物炙手外炎炎履氷中慄慄朝飢口忘味
夕愓心憂失但有富貴名而無富貴實
　　　　池上有小舟
池上有小舟舟中有胡牀牀前有新酒獨酌還獨嘗熏
若春日氣皎如秋水光可洗機巧心可蕩塵垢腸岸曲
<pb:KR4c0069_WYG_028-2b>
舟行遲一曲進一觴未知㡬曲醉醉入無何鄉寅縁潭
島間水竹深青蒼身閒心無事白日為我長我若未忘
世雖閒心亦忙世若未忘我雖退身難蔵我今異於是
身世交相忘
　　　　四月池水滿
四月池水滿龜游魚躍出吾亦愛吾池池邉開一室人
魚雖異族其樂歸於一且與爾為徒逍遥同過日爾無
羡滄海蒲藻可委質吾亦忘青雲衡茅足容膝况吾與
<pb:KR4c0069_WYG_028-3a>
爾輩本非蛟龍匹假如雲雨來秪是池中物
　　　　小庭亦有月
小庭亦有月小院亦有花可憐好風景不解嫌貧家菱
角執笙簧谷兒抹琵琶紅綃信手舞紫綃隨意歌(菱谷/紫紅)
(皆小臧/獲名也)村歌與社舞客哂主人誇但問樂不樂豈在鐘
鼓多客告暮將歸主稱日未斜請客稍深酌願見朱顔
酡客知主意厚分數隨後加堂上燭未秉座中冠巳峩
左顧短紅袖右命小青娥長跪謝貴客蓬門勞見過客
<pb:KR4c0069_WYG_028-3b>
散有餘興醉卧獨吟哦幕天而席地誰奈劉伶何
　　　秋涼間卧
殘暑晝猶長早涼秋尚嫩露荷散清香風竹含疎韻幽
閒竟日卧衰病無人問薄暮宅門前槐花深一寸
　　　酬思黯相公見過弊居戲贈
軒蓋光照地行人為徘徊呼傳君子出乃是故人來訪
我入窮巷引君登小臺臺前多竹樹池上無塵埃貧家
何所有新酒兩三盃欵曲語上馬從容復遲迴留守不
<pb:KR4c0069_WYG_028-4a>
外宿日斜宫漏催但留金刀贈未接玉山頽家醖不敢
惜待君來即開村妓不辭出恐君囅(丑忍切/大笑也)然咍(呼來/切)
　　　再授賔客分司
優穏四皓官清崇三品列伊予再塵忝内愧非才哲俸
錢七八萬給受無虚月分命在東司又不勞朝謁既資
間養疾亦賴慵蔵拙賔友得從容琴觴恣怡恱乘籃城
中去繫馬花前歇六遊金谷春五看龍門雪吾若黙無
語安知吾快活吾欲更盡言復恐人豪奪應為時所笑
<pb:KR4c0069_WYG_028-4b>
古惜分司闕但問適意無豈論官冷熱
　　　把酒
把酒仰問天古今誰不死所貴未死間少憂多歡喜窮
通諒在天憂喜即由已是故達道人去彼而取此勿言
未富貴久忝居禄仕借問宗族間㡬人拖金紫勿憂漸
衰老且喜加年紀試數班行中㡬人及暮齒朝飱不過
飽五鼎徒為爾夕寢止求安一衾而已矣此外皆長物
於我雲相似有子不留金何况兼無子
<pb:KR4c0069_WYG_028-5a>
　　　首夏
林静蚊未生池静蛙未鳴景長天氣好竟日和且清春
禽餘哢在夏木新隂成兀爾水邉坐翛然橋上行自問
一何適身閒官不輕料錢隨月用生計逐日營食飽慙
伯夷酒足愧淵明(陶潛詩云飲/酒常不足)夀倍顔氏子富百黔婁
生有一即為樂况吾四者并所以私自慰雖老有心情
　　　代鶴
我本海上鶴偶逢江南客感君一顧恩同來洛陽陌洛
<pb:KR4c0069_WYG_028-5b>
陽寡族類皎皎唯兩翼貎是天與髙色非日浴白主人
誠可戀其奈軒庭窄飲啄雜雞羣年深損標格故鄉𣺌
何處雲水重重隔誰念深籠中七換摩天翮
　　　立秋夕有懐夢得
露簟荻竹青風扇蒲葵輕一與故人别再見新蟬鳴是
夕涼飇起閒境入幽情迴燈見棲鶴隔竹聞吹笙夜茶
一兩杓秋吟三數聲所思𣺌千里雲水長洲城
　　　哭崔常侍晦叔
<pb:KR4c0069_WYG_028-6a>
頑賤一拳石精珍百鍊金名價既相逺交分何其深中
誠一以合外物不能侵逶迤二十年與世同浮沉晚有
退閒約白首歸雲林垂老忽相失悲哉口語心春日嵩
髙陽秋夜清洛隂丘園共誰卜山水共誰尋風月共誰
賞詩篇共誰吟花開共誰看酒熟共誰斟惠死莊杜口
鍾歿師廢琴道理使之然從古非獨今吾道自此孤我
情安可任唯將病眼淚一灑秋風襟
　　　新秋曉興
<pb:KR4c0069_WYG_028-6b>
濁暑忽巳退清宵未全長晨缸耿殘焰宿閣凝㣲香喔
喔雞下樹輝輝日上梁枕低茵席軟卧穏身入牀睡足
景猶早起初風乍涼展張小屏障収拾生衣裳還有惆
悵事遲遲未能忘拂鏡梳白髪可憐氷照霜
　　　秋日與張賔客舒著作同遊龍門醉中狂歌凡
　　　　二百三十八字
秋天髙髙秋光清秋風嫋嫋秋蟲鳴嵩峯餘霞錦綺巻
伊水細浪鱗甲生洛陽閒客知無數少出遊山多在城
<pb:KR4c0069_WYG_028-7a>
商嶺老人自追逐蓬丘逸士相逢迎南出鼎門十八里
莊店邐迤橋道平不寒不熱好時節鞍馬穏快衣衫輕
並轡踟蹰下西岸扣舷容與遶中汀開懐曠達無所繫
觸目勝絶不可名荷衰欲黄荇猶緑魚樂自躍鷗不驚
翠藻蔓長孔雀尾彩船櫓急寒鴈聲家醖一壺白玉液
野花數把黄金英晝遊四看西日暮夜話三及東方明
暫停盃觴輟吟詠我有狂言君試聽丈夫一生有二志
兼濟獨善難得并不能救療生民病即須先濯塵土纓
<pb:KR4c0069_WYG_028-7b>
况吾頭白眼已闇終日戚促何所成不如展眉開口笑
龍門醉卧香山行
　　　履信池櫻桃島上醉後走筆送别舒員外兼寄
　　　　宗正李卿考功崔郎中
櫻桃島前春去春花萬枝忽憶與宗卿閒飲日又憶與
考功狂醉時歳晚無花空有葉風吹滿地乾重疊蹋葉
悲秋復憶春池邉樹下重殷勤今朝一酌臨寒水此地
三迴别故人櫻桃花來春千萬朶來春共誰花下坐不
<pb:KR4c0069_WYG_028-8a>
論崔李上青雲明日舒三亦抛我
　　　秋池獨泛
蕭疎秋竹籬清淺秋風池一隻短舫艇一張斑鹿皮皮
上有野叟手中持酒巵半酣箕踞坐自問身為誰嚴子
垂釣日蘇門長嘯時悠然意自得意外何人知
　　　冬日早起閒詠
氷塘耀初旭風竹飄餘霰幽境雖目前不因閒不見晨
起對爐香道經尋兩巻晚坐拂琴塵秋思彈一遍此外
<pb:KR4c0069_WYG_028-8b>
更無事開樽時自勸何必東風來一盃春上面
　　　歳暮
慘澹歳云暮窮隂動經旬霜風裂人面冰雪摧車輪而
我當是時獨不知苦辛晨炊廪有米夕爨厨有薪夾帽
長覆耳重裘寛裹身加之一盃酒煦嫗如陽春洛城士
與庶比屋多飢貧何處爐有火誰家甑無塵如我飽煖
者百人無一人安得不慚愧放歌聊自陳
　　　南池早春有懐
<pb:KR4c0069_WYG_028-9a>
朝遊北橋上晚憇南塘畔西日雪全消東風氷盡泮簁
簁(申之/切)魚尾掉瞥瞥(匹滅/切)鵝毛換泥暖草芽生沙虚泉
脈散晴芳冒苔島宿潤侵蒲岸洛下日初長江南春欲
半時光共抛擲人事堪嗟歎倚棹忽尋思去年池上伴
　　　古意
脈脈復脈脈美人千里隔不見來㡬時瑶草三四碧玉
琴聲悄悄鸞鏡塵羃羃昔為連理枝今作分飛翮寄書
多不達加飯終無益心腸不自寛衣帯何由窄
<pb:KR4c0069_WYG_028-9b>
　　　山遊示小妓
雙鬟垂未合三十纔過半本是綺羅人今為山水伴春
泉共輝㺯好樹同攀翫笑容花底迷酒思風前亂紅凝
舞袖急黛慘歌聲緩莫唱楊栁枝無腸與君斷
　　　神照禪師同宿
八年三月晦山梨花滿枝龍門水西寺夜與逺公期晏
坐自相對宻語誰得知前後際斷處一念不生時
　　　張常侍相訪
<pb:KR4c0069_WYG_028-10a>
西亭晚寂寞鸎散栁隂繁水户簾不巻風牀席自翻忽
聞車馬客來訪蓬蒿門况是張常侍安得不開樽
　　　早夏遊宴
雖慵興猶在雖老心猶健昨日山水遊今朝花酒宴山
榴艷似火玉蘂飄如霰榮落逐瞬&KR0118;炎涼隨刻變未収
木綿褥已動蒲葵扇且喜物與人年年得相見
　　　感白蓮花
白白芙蓉花本生吳江濆不與紅者雜色類自區分誰
<pb:KR4c0069_WYG_028-10b>
移爾至此姑蘇白使君初來苦顦顇久乃芳氛氲月月
葉換葉年年根生根陳根與故葉銷化成泥塵化者日
已逺來者日復新一為池中物永别江南春忽想西涼
州中有天寳民埋沒漢父祖孳生胡子孫已忘鄉土戀
豈念君親恩生人尚復爾草木何足云
　　　詠所樂
獸樂在山谷魚樂在陂池蟲樂在深草鳥樂在髙枝所
樂雖不同同歸適其宜不以彼易此况論是與非而我
<pb:KR4c0069_WYG_028-11a>
何所樂所樂在分司分司有何樂樂哉人不知官優有
禄料職散無覊縻懶與道相近鈍將閒自隨昨朝拜表
迴今晩行香歸歸來北窓下解巾脫塵衣冷泉灌我頂
暖水濯四肢體中幸無疾卧任清風吹心中又無事坐
任白日移或開書一篇或引酒一巵但得如今日終身
無厭時
　　　思舊
間日一思舊舊遊如目前再思今何在零落歸下泉退
<pb:KR4c0069_WYG_028-11b>
之服硫黄一病訖不痊㣲之鍊秋石未老身溘然杜子
得丹訣終日斷腥羶崔君誇藥力經冬不衣綿或疾或
暴夭悉不過中年唯予不服食老命反遲延况在少壯
時亦為嗜欲牽但躭葷與血不識汞(胡孔/切)與鉛飢來吞
熱物渇來飲寒泉詩役五臟神酒汨三丹田隨日合破
壊至今粗完全齒牙未缺落肢體尚輕便已開第七秩
飽食仍安眠且進盃中物其餘皆付天
　　　寄盧少卿
<pb:KR4c0069_WYG_028-12a>
老誨心不亂莊戒形太勞生命既能保死籍亦可逃嘉
肴與㫖酒信是腐膓膏艷聲與麗色真為伐性刀補養
在積功如裘集衆毛將欲致千里可得差一毫(心不亂/形太勞)
(至差一毫皆出老莊/及諸道書仙方禁誡)顔囘何為者簞瓢纔自給肥醲不
到口年不登三十張蒼何為者染愛浩無際妾媵填後
房竟夀百餘歳蒼夀有何徳囘天有何辜誰謂具聖體
不如肥瓠軀遂使世俗心多疑仙道書寄問盧先生此
理當何如
<pb:KR4c0069_WYG_028-12b>
　　　池上清晨候皇甫郎中
曉景麗未熱晨颷鮮且涼池幽緑蘋合霜潔白蓮香深
掃竹間逕静拂松下牀玉柄鶴翎扇銀甖雲母漿屏除
無俗物瞻望唯清光何人擬相訪嬴女從蕭郎
　　　詠懐
我知世無幻了無干世意世知我無堪亦無責我事由
兹兩相忘因得長自遂自遂意何如閒官在閒地閒地
唯東都東都少名利閒官是賔客賔客無牽累嵇康
<pb:KR4c0069_WYG_028-13a>
日日懶畢卓時時醉酒肆夜深歸僧房日髙睡形安不
勞苦神泰無憂畏從官三十年無如今氣味鴻雖脱羅
弋鶴尚居禄位唯此未忘懐有時猶内愧
　　　北窓三友
今日北窓下自問何所為欣然得三友三友者為誰琴
罷&KR0186;舉酒酒罷輒吟詩三友逓相引循環無已時一彈
愜中心一詠暢四肢猶恐中有間以醉彌縫之豈獨吾
拙好古人多若斯嗜詩有淵明嗜琴有啟期嗜酒有伯
<pb:KR4c0069_WYG_028-13b>
倫三人皆吾師或乏儋石儲或穿帯索衣絃歌復觴詠
樂道知所歸三師去已逺髙風不可追三友游甚熟無
日不相隨左擲白玉巵右拂黄金徽興酣不叠紙走筆
操狂詞誰能持此詞為我謝親知縱未以為是豈以我
為非
　　　吟四雖(雜言/)
酒酣後歌歇時請君添一酌聽我吟四雖年雖老猶少
於韋長史命雖薄猶勝於鄭長水眼雖病猶明於徐郎
<pb:KR4c0069_WYG_028-14a>
中家雖貧猶富於郭庶子省躬審分何僥倖值酒逢歌
且歡喜忘榮知足委天和亦應得盡生生理(分司同官/中韋長史)
(績年七十餘郭庶子求貧苦最甚徐郎中晦因疾䘮明/予為河南尹時見同年鄭俞始受長水縣令因歎四子)
(而成此/篇也)
　　　裴侍中晉公以集賢林亭即事詩二十六韻見
　　　　贈猥䝉徴和才拙詞繁廣為五百言以伸酬
　　　　獻
三江路千里五湖天一涯何如集賢地中有平津池池
<pb:KR4c0069_WYG_028-14b>
勝主見覺景新人未知竹森翠琅玕水深洞琉璃水竹
以為質質立而文隨文之者何人公來親指麾疏鑿出
人意結構得地宜靈襟一捜索勝概無遁遺因下張沼
沚依髙築階基嵩峯見數片伊水分一支南溪修且直
長波碧逶迤北館壯復麗倒影紅參差東島號晨光泉
曜迎朝曦西嶺名夕陽香曖留落暉前有水心亭動蕩
架漣漪後有開闔堂寒温變天時幽泉鏡泓澄怪石山
欹危春葩雪漠漠夏果朱離離主人命方舟宛在水中
<pb:KR4c0069_WYG_028-15a>
坻親賓次第至酒樂前後施解纜始登汎山遊仍水嬉
㳂洄無滯礙向背窮幽竒瞥過逺橋下飄旋深澗陲管
絃去縹緲羅綺來霏㣲棹風逐舞迴梁塵隨歌飛宴餘
日云暮醉客未放歸髙聲索彩牋大笑催金巵唱和筆
走疾問答盃行遲一詠清兩耳一酣暢四肢主客忘貴
賤不知俱是誰客有詩魔者吟哦不知疲乞公殘紙墨
一掃狂歌詞維云社稷臣赫赫文武姿十授丞相印五
建大將旗四朝致勛華一身冠臯䕫去年才七十决赴
<pb:KR4c0069_WYG_028-15b>
懸車期公志不可奪君恩亦難希從容就中道俛僶來
保釐貂蟬雖未脫鸞凰已不羈厯徴今與古獨步無等
夷陸賈功業少二疏官秩卑乘舟范蠡懼辟榖留侯飢
豈若公今日身安家國肥羊祜在漢南空留硯首碑栁
惲在江南秖賦汀洲詩謝安入東山但説攜蛾眉山簡
醉髙陽唯聞倒接䍦豈如公今日餘力兼有之願公夀
如山安樂長在兹願我比蒲稗永得相因依(謝靈運詩/云蒲稗相)
(因/依)
<pb:KR4c0069_WYG_028-16a>
　　　晚歸香山寺因詠所懐
我年日已老我身曰已閒閒出都門望但見水與山闗
塞碧巖巖伊流清潺潺中有古精舍軒户無扃闗岸草
歇可藉逕蘿行可攀朝隨浮雲出夕與飛鳥還吾道本
迂拙世途多險艱嘗聞嵇吕輩尤悔生疎頑巢悟入箕
潁皓知返商巔豈唯樂肥遁聊復祛憂患吾亦從此去
終老伊嵩間
　　　張常侍池涼夜閒讌贈諸公
<pb:KR4c0069_WYG_028-16b>
竹橋新月上水岸涼風至對月五六人管絃三兩事留
連池上酌欵曲城外意或嘯或謳吟誰知此間味迴看
市朝客矻矻趨名利朝忙少遊宴夕困多眠睡清涼屬
吾徒相逢勿辭醉
　　　和皇甫郎中秋曉同登天宫閣言懐六韻
碧天忽已髙白日猶未短玲瓏曉樓閣清脆秋絲管張
翰一盃酣嵇康終日懶塵中足憂累雲外多疎散病木
斧斤遺冥鴻羈緤斷逍遥二三子永願為閒伴
<pb:KR4c0069_WYG_028-17a>
　　　送吕漳州
今朝一壺酒言送漳州牧半自要閒遊愛花憐草緑花
前下鞍馬草上擕絲竹行客飲數盃主人歌一曲端居
惜風景屢出勞僮僕獨醉似無名借君作題目
　　　短歌行
世人求富貴多為身嗜欲盛衰不自由得失常相逐問
君少年日苦學將干禄負笈塵中遊抱書雪前宿布衾
不周體藜茹纔充腹三十登宦途五十被朝服奴温已
<pb:KR4c0069_WYG_028-17b>
挾纊馬肥初食粟未敢議歡遊尚為名檢束耳目聾闇
後堂上調絲竹牙齒缺落時盤中堆酒肉彼來此已去
外餘中不足少壯與榮華相避如寒燠青雲去地逺白
日終天速從古無奈何短歌聽一曲
　　　詠懐
髙人樂丘園中人慕官職一事尚難成兩途安可得遑
遑干世者多苦時命塞亦有愛間人又為窮餓逼我今
幸雙遂禄仕兼游息未嘗羡榮華不省勞心力妻孥與
<pb:KR4c0069_WYG_028-18a>
婢僕亦免愁衣食所以吾一家面無憂喜色
　　　府西亭納涼歸
避暑府西亭晚歸有閒思夏淺蟬未多緑槐隂滿地帶
寛衫解領馬穏人攏轡面上有涼風眼前無俗事路經
府門過落日照官次牽連縲紲囚奔走塵埃吏低眉悄
不語誰復知兹意憶得五年前晚衙時氣味
　　　老熱
一飽百情足一酣萬事休何人不衰老我老心無憂仕
<pb:KR4c0069_WYG_028-18b>
者拘職役農者勞田疇何人不苦熱我熱身自由卧風
北窓下坐月南池頭腦涼脫烏帽足熱濯清流慵發晝
髙枕興來夜汎舟何乃有餘適秪縁無過求或問諸親
友樂天是與不亦無别言語多道天悠悠悠悠君不知
此味深且幽但恐君知後亦來從我遊
　　　新秋喜涼因寄兵部楊侍郎
外强火未退中銳金方戰一夕風雨來炎涼隨數變徐
徐炎景度稍稍涼飇扇枕簟忽淒清巾裳亦輕健老夫
<pb:KR4c0069_WYG_028-19a>
納秋候心體殊安便睡足一屈伸搔首摩挲面褰簾對
池竹幽寂如僧院俯觀游魚羣仰數浮雲片閒忙各有
趣彼此寧相見昨日間慕巢召對延英殿
　　　懶放二首呈劉夢得吳方之
青衣報平旦呼我起盥櫛今早天氣寒郎君應不出又
無賔客至何以銷閒日已向㣲陽前暖酒開詩帙
朝憐一牀日暮愛一爐火牀暖日髙眠爐温夜深坐雀
羅門懶出鶴髪頭慵裹除却劉與吳何人來問我
<pb:KR4c0069_WYG_028-19b>
　　　六十六
病知心力減老覺光隂速五十八歸來今年六十六鬢
絲千萬白池草八九緑童稚盡成人園林半喬木看山
倚髙户引水穿深竹雖有潺湲聲至今聼未足
　　　三適贈道友
褐綾袍厚暖卧蓋行坐披紫氊履寛穏蹇步頗相宜足
適已忘履身適已忘衣况我心又適兼忘是與非三適
今為一怡怡復熙熙禪那不動處混沌未鑿時此固不
<pb:KR4c0069_WYG_028-20a>
可説為君强言之
　　　洛陽春贈劉李二賔客(齊梁格/)
水南冠蓋地城東桃李園雪消洛陽堰春入永通門淑
景方靄靄遊人稍喧喧年豐酒漿賤日晏歌吹繁中有
老朝客華髪映朱軒從容三兩人藉草開一樽樽前春
可惜身外事勿論明日期何處杏花遊趙村(洛城東有/趙村杏花)
(千餘/樹)
　　　寒食
<pb:KR4c0069_WYG_028-20b>
人老何所樂樂在歸鄉國我歸故園來九度逢寒食故
園在何處池館東城側四隣梨花時二月伊水色豈獨
好風生仍多舊親戚出去恣歡遊歸來聊燕息有官供
禄俸無事勞心力但恐優穏多㣲躬銷不得
　　　和裴令公一日日一年年雜言見贈
一日日作老翁一年年過春風公心不以貴隔我我散
唯將閒伴公我無才能忝髙秩合是人間閒散物公有
功徳在生民何因得作自由身前日魏王潭上宴連夜
<pb:KR4c0069_WYG_028-21a>
今日午橋池頭遊拂晨山客硯前吟待月野人樽前醉
送春不敢與公閒中爭第一亦應占得第二第三人
　
　
　
　
　
　
<pb:KR4c0069_WYG_028-21b>
　
　
　
　
　
　
　
　白氏長慶集巻二十九

<pb:KR4c0069_WYG_029-1a>
欽定四庫全書
　白氏長慶集巻三十
　　　　　　　　　　　　唐　白居易　撰
　　格詩(凡四十/七首)
　　　題裴晉公女几山刻石詩後(并序/)
裴侍中晉公出討淮西時過女几山下刻石題詩末句
云待平賊壘報天子莫指仙山示武夫果如所言剋期
平賊由是淮蔡迄今底寧殆二十年人安生業夫嗟歎
<pb:KR4c0069_WYG_029-1b>
不足則詠歌之故居易作詩二百言繼題公之篇末欲
使採詩者修史者後之往來觀者知公之功德本末前
後也
何處畫功業何處題詩篇麒麟高閣上女几小山前爾
後多少時四朝二十年賊骨化為土賊壘犂為田一從
賊壘平陳蔡民晏然騾軍成牛户(蔡冦號騾子軍陳蔡/閒農驍銳者人畜牛)
(皆呼為/牛户)鬼火變人&KR0547;生子已嫁娶種桑亦絲綿皆云公
之德欲報無由縁公今在何處守都鎮三川舊宅留永
<pb:KR4c0069_WYG_029-2a>
樂新居開集賢公今在何官被衮珥貂蟬戰袍破猶在
髀肉生欲圓襟懐轉瀟灑氣力彌精堅登山不拄杖上
馬能掉鞭利澤浸入地福降自昇天昔號天下將今稱
地上仙勿追赤松遊勿拍洪崖肩商山有遺老可以奉
周旋
　　　洛陽有愚叟
洛陽有愚叟白黑無分别浪跡雖似狂謀身亦不拙㸃
檢盤中飯非精亦非糲(郎達/切)㸃檢身上衣無餘亦無闕
<pb:KR4c0069_WYG_029-2b>
天時方得所不寒復不熱體氣正調和不飢仍不渴閒
將酒壺出醉向人家歇野食或烹鮮寓眠多擁褐抱琴
榮啓樂荷鍤劉伶達放眼看青山任頭生白髮不知天
地内更得幾年活從此到終身盡為閒日月
　　　飽食閒坐
紅粒陸渾稻白鱗伊水魴庖童呼我食飯熱魚鮮香筯
筯適我口匙匙充我腸八珍與五鼎無復心思量捫腹
起盥潄下階振衣裳遶亭行數匝却上簷下床箕踞擁
<pb:KR4c0069_WYG_029-3a>
裘坐半身在日暘可憐飽暖味誰肯來同嘗是嵗太和
八兵銷時漸康朝廷重經術草澤搜賢良堯舜求理切
䕫龍啓沃忙懐才抱智者無不走遑遑唯此不才叟頑
慵戀洛陽飽食不出門閒坐不下堂子弟多寂寞僮僕
少精光衣食雖充給神意不揚揚為爾謀則短為吾謀
甚長
　　　閒居自題
門前有流水牆上多髙樹竹逕遶荷池縈迴百餘步波
<pb:KR4c0069_WYG_029-3b>
閒戲魚鼈風靜下鷗鷺寂無城市喧渺有江湖趣吾廬
在其上偃臥朝復暮洛下安一居山中亦慵去時逢過
客愛問是誰家住此是白家翁閉門終老處
　　　覽鏡喜老
今朝覽明鏡鬚鬢盡成絲行年六十四安得不衰羸親
屬惜我老相顧興歎咨而我獨微笑此意何人知笑罷
仍命酒掩鏡捋白髭爾輩且安坐從容聽我詞生若不
足戀老亦何足悲生若苟可戀老即生多時不老即須
<pb:KR4c0069_WYG_029-4a>
夭不夭即須衰晚衰勝早夭此理決不疑古人亦有言
浮生七十稀我今欠六嵗多幸或庻幾儻得及此限何
羨榮啓期當喜不當歎更傾酒一巵
　　　風雪中作
嵗暮風動地夜寒雪連天老夫何處宿煖帳温罏前两
重褐綺衾一領花叢氊粥熟呼不起日髙安穩眠是時
心與身了無閒事牽以此度風雪閒居來六年忽思逺
遊客復想早朝士蹋凍侵夜行凌寒未明起心為身君
<pb:KR4c0069_WYG_029-4b>
父身為心臣子不得身自由皆為心所使我心既知足
我身自安止方寸語形骸我應不負爾
　　　對琴酒
西忩明且暖晚坐巻書帷琴匣拂開後酒瓶添滿時角
樽白螺盞玉軫黄金徽未及彈與酌相對巳依依泠泠
秋泉韻貯在龍鳳池油油春雲心一杯可致之自古有
琴酒得此味者稀秖應康與籍及我三心知
　　　雪中晏起偶詠所懐兼呈張常侍韋庶子皇甫
<pb:KR4c0069_WYG_029-5a>
　　　　郎中雜言
窮隂蒼蒼雪雰雰雪深没脛泥埋輪東家典錢歸礙夜
南家貰米出凌晨我獨何者無此弊複帳重衾暖若春
怕寒放懶不肯動日髙睡足方頻伸瓶中有酒罏有炭
甕中有飯庖有薪奴温婢飽身晏起致兹快活良有因
上無臯陶伯益廊廟材的不能匡君輔國活生民下無
巢父許由箕潁操又不能食薇飲水自苦辛君不見南
山悠悠多白雲又不見西京浩浩唯紅塵紅塵閙熱白
<pb:KR4c0069_WYG_029-5b>
雲冷好於冷熱中閒安置身三年徼倖忝洛尹兩任優
穩為商賓非賢非愚非智慧不貴不富不賤貧冉冉老
去過六十騰騰閒來經七春不知張韋與皇甫私喚我
作何如人
　　　和裴侍中南園靜興見示
池館清且幽髙懐亦如此有時簾動風盡日橋照水靜
將鶴為伴閒與雲相似何必學留侯﨑嶇覓松子
　　　春寒
<pb:KR4c0069_WYG_029-6a>
今朝春氣寒自問何所欲酥煖薤白酒乳和地黄粥豈
唯厭饞口亦可調病腹助酌有枯魚佐飱兼㫖蓄省躬
念前哲醉飽多慚忸君不聞靖節先生樽長空廣文先
生飯不足
　　　菩提寺上方晚望香山寺寄舒員外
晚登西寶刹晴望東精舎反照轉樓臺輝輝似圖畫冰
浮水明滅雪壓松偃亞石閣僧上來雲汀鴈飛下西京
閙於市東洛閒如社曽憶舊遊無香山明月夜
<pb:KR4c0069_WYG_029-6b>
　　　二月一日作贈韋七庶子
園杏紅蕚拆庭蘭紫芽出不覺春巳深今朝二月一去
冬病瘡痏將養遵醫術今春入道塲清淨依僧律甞聞
聖賢語所慎齋與疾遂使愛酒人停盃一百日明朝二
月二疾平齋復畢應須挈一壺尋花覓韋七
　　　犬鳶
晚來天氣好散步中門前門前何所有偶覩犬與鳶鳶
飽淩風飛犬暖向日眠腹舒穩貼地翅凝(去/聲)髙摩天上
<pb:KR4c0069_WYG_029-7a>
無羅弋憂下無羈鎖牽見彼物遂性我亦心適然心適
復何為一詠逍遙篇此仍著於適尚未能忘言
　　　夢劉二十八因詩問之
昨夜夢夢得初覺思踟蹰忽忘來汝郡猶疑在呉都呉
都三千里汝郡二百餘非夢亦不見近與逺何殊尚能
齊近逺焉用論榮枯但問寢與食近日兩何如病後能
吟否春來曽醉無樓臺與風景汝又何如蘇相思一相
報勿復慵為書
<pb:KR4c0069_WYG_029-7b>
　　　閒吟
貧窮汲汲求衣食富貴營營役心力人生不富即貧窮
光隂易過閒難得我今幸在窮富間雖在朝廷不入山
看雪尋花翫風月洛陽城裏七年閒
　　　西行
衣裘不單薄車馬不羸弱藹藹三月天閒行亦不惡壽
安流水舘硤石青山郭官道柳隂隂行宫花漠漠常聞
俗間語有錢在處樂我雖非富人亦不苦寂寞家僮解
<pb:KR4c0069_WYG_029-8a>
絃管騎從攜盃杓時向春風前歇鞍開一酌
　　　東歸
翩翩平肩輿中有醉老夫膝上展詩巻竿頭懸酒壺食
宿無定程僕馬多緩驅臨水歇半日望山傾一盂藉草
坐嵬峩(並上/聲)攀花行踟蹰風將景共暖體與心同舒始
悟有營者居家如在途方知無繫者在道如安居前夕
宿三堂(三堂/在虢)今旦游申湖(申湖/在陜)殘春三百里送我歸東
都
<pb:KR4c0069_WYG_029-8b>
　　　途中作
早起上肩輿一盃平旦醉晚憇下肩舁一覺殘春睡身
不經營物心不思量事但恐綺與里只如吾氣味
　　　小臺
新樹低如帳小臺平如掌六尺白藤牀一莖青竹杖風
飄竹皮落苔印鶴迹上幽境與誰同閒人自來往
　　　睡後茶興憶楊同州
昨晚飲太多嵬峩(並上/聲)連宵醉今朝飱又飽爛熳移時
<pb:KR4c0069_WYG_029-9a>
睡睡足摩挲眼眼前無一事信脚遶池行偶然得幽致
婆娑緑隂樹斑駮青苔地此處置繩牀傍邊洗茶器白
瓷甌甚潔紅罏炭方熾沫下麴塵香花浮魚眼沸盛來
有佳色嚥罷餘芳氣不見楊慕巢誰人知此味
　　　題文集櫃
破柏作書櫃櫃牢柏復堅收貯誰家集題云白樂天我
生業文字自幼及老年前後七十巻小大三千篇誠知
終散失未忍遽棄捐自開自鏁閉置在書帷前身是鄧
<pb:KR4c0069_WYG_029-9b>
伯道世無王仲宣只應分付女留與外孫傳
　　　旱熱二首
彤雲散不雨赫日吁可畏端坐猶揮汗出門豈容易忽
思公府内青衫折腰吏復想驛路中紅塵走馬使征夫
更辛苦逐客彌顦顇日入尚趨程宵分不遑寐安知北
忩叟偃臥風颯(悉合切/又音立)至簟拂碧龍鱗扇搖白鶴翅豈
唯身所得兼示心無事誰言苦熱天元有清涼地
勃勃旱塵氣炎炎赤日光飛禽颭將墜行人渴欲狂壯
<pb:KR4c0069_WYG_029-10a>
者不耐飢飢火燒其膓肥者不禁熱喘急汗如漿此時
方自悟老瘦亦何妨肉輕足健逸髮少頭清涼薄食不
飢渴端居省衣裳數匙粱飯冷一領綃衫香持此聊過
日焉知畏景長
　　　偶作二首
戰馬春放歸農牛冬歇息何獨徇名人終身役心力來
者殊未已去者不知還我今悟已晚六十方退閒猶勝
不悟者老死紅塵間
<pb:KR4c0069_WYG_029-10b>
名無髙與卑未得多健羨事無小與大已得多厭賤如
此常自苦反此或自安此理知甚易此道行甚難勿信
人虛語君當事上看
　　　池上作(西溪南潭皆/池中勝處也)
西溪風生竹森森南潭萍開水沉沉叢翠萬竿湘岸色
空碧一泊松江心浦派縈迴誤逺近橋島向背迷窺臨
澄瀾方丈若萬頃倒影咫尺如千尋泛然獨遊邈然坐
坐念行思思古今菟裘不聞有泉沼西河亦恐無雲林
<pb:KR4c0069_WYG_029-11a>
豈如白翁退老地樹髙竹密池塘深華亭雙鶴白矯矯
太湖四石青岑岑眼前盡日更無客膝上此時唯有琴
洛陽冠蓋自相索誰肯來此同抽簪
　　　何處堪避暑
何處堪避暑林間背日樓何處好追涼池上隨風舟日
髙飢始食食竟飽還遊遊罷睡一覺覺來茶一甌眼明
見青山耳醒聞碧流脱襪閒濯足解巾快搔頭如此來
幾時已過六七秋從心至百骸無一不自由拙退是其
<pb:KR4c0069_WYG_029-11b>
分榮耀非所求雖被世間笑終無身外憂此語君莫怪
靜思吾亦愁如何三伏月楊尹謫䖍州
　　　詔下
昨日詔下去罪人今日詔下得賢臣進退者誰非我事
世間寵辱常紛紛我心與世兩相忘時事雖聞如不聞
但喜今年飽飯喫洛陽禾稼如秋雲更傾一樽歌一曲
不獨忘世兼忘身
　　　七月一日作
<pb:KR4c0069_WYG_029-12a>
七月一日天秋生履道里閒居見清景髙興從此始林
間暑雨歇池上涼風起橋竹碧鮮鮮岸莎青靡靡蒼然
古磐石清淺平流水何言中門前便是深山裏雙僮侍
坐臥一杖扶行止飢聞麻粥香渴覺雲湯美(胡麻粥/雲母湯)平
生所好物今日多在此此外更何思市朝心已矣
　　　開襟
開襟何處好竹下池邊地餘熱體猶煩早涼風有味黄
萎槐蘂結紅破蓮芳墜無奈毎年秋先來入衰思
<pb:KR4c0069_WYG_029-12b>
　　　自賓客遷太子少傅分司
頭上漸無髮耳間新有毫形容逐日老官秩隨年髙優
饒又加俸閒穩仍分曹飲食免藜藿居處非蓬蒿何言
家尚貧銀榼提緑醪勿謂身未貴金章照紫袍誠合知
止足豈宜更貪饕黙然心自問於國有何勞
　　　自在
杲杲冬日光明暖真可愛移榻向陽坐擁裘仍解帶小
奴搥我足小婢搥我背自問我為誰胡然獨安泰安泰
<pb:KR4c0069_WYG_029-13a>
良有以與君論梗槩心了事未了飢寒迫於外事了心
未了念慮煎於内我今實多幸事與心和㑹内外及中
間了然無一礙所以日陽中向君言自在
　　　詠史(九年十/一月作)
秦磨利刀斬李斯齊燒沸鼎烹酈其可憐黄綺入商洛
閒臥白雲歌紫芝彼為葅醢机上盡此作鸞鳳天外飛
去者逍遙來者死乃知禍福非天為
　　　因夢有悟
<pb:KR4c0069_WYG_029-13b>
交友淪殁盡悠悠勞夢思平生所厚者昨夜夢見之夢
中幾許事枕上無多時款曲數盃酒從容一局碁(碁酒/皆夢)
(中所/見事)初見韋尚書(𢎞/景)金紫何輝輝中遇李侍郎(建/)笑言
甚怡怡終為崔常侍(𤣥/亮)意色苦依依一夕三改變夢心
不驚疑此事人盡怪此理誰得知我粗知此理聞於竺
乾師識行妄分别智隱迷是非若轉識為智菩提其庻
幾
　　　春遊
<pb:KR4c0069_WYG_029-14a>
上馬臨出門出門復逡巡迴頭問妻子應怪春遊頻誠
知春遊頻其奈老大身朱顔去復去白髪新更新請君
屈十指為我數交親大限年百嵗幾人及七旬我今六
十五走若下坂輪假使得七十秖有五度春逢春不遊
樂但恐是癡人
　　　題天竺南院贈閒元旻清四上人
雜芳閒草合繁緑巖樹新山深景候晚四月有餘春竹
寺過微雨石逕無纎塵白衣一居士方袍四道人地是
<pb:KR4c0069_WYG_029-14b>
佛國土人非俗交親城中山下别相送亦殷勤
　　　哭師臯
南康丹旐引魂迴洛陽籃舁(雲俱/切)送葬來北邙原邊草
樹畔月苦煙愁夜過半妻孥兄弟號一聲十二人膓一
時斷往者何人送者誰樂天哭别師皋時平生分義向
人盡今日哀寃唯我知我知何益徒垂淚籃轝迴竿馬
迴轡何日重聞掃市歌誰家收得琵琶妓(師皋醉後善/歌掃市詞又)
(有小妓工琵琶不/知今落在何處)蕭蕭風樹白楊影蒼蒼露草青蒿氣
<pb:KR4c0069_WYG_029-15a>
更就墳邊哭一聲與君此别終天地
　　　隱几贈客
宦情本淡薄年貌又老醜紫綬與金章於予亦何有有
時獨隱几荅(音/塔)然無所偶臥枕一巻書起甞一盃酒書
將引昏睡酒用扶哀朽客到忽已酣脱巾坐搔首疎頑
倚老病容恕慙交友忽思莊生言亦擬鞭其後
　　　夏日作
葛衣疎且單紗帽輕復寛一衣與一帽可以過炎天止
<pb:KR4c0069_WYG_029-15b>
於便吾體何必被羅紈宿雨林笋嫩晨露園葵鮮烹葵
炮嫩笋可以備朝飱止於適吾口何必飫腥羶飯訖盥
潄已捫腹方果然婆娑庭前步安穩忩下眠外養物不
費内歸心不煩不費用難盡不煩神易安庶幾無夭閼
(阿葛/切)得以終天年
　　　晚涼偶詠
日下西牆西風來北忩北中有逐涼人單牀獨棲息飄
蕭過雲雨搖曳歸飛翼新葉多好隂初筠有佳色幽深
<pb:KR4c0069_WYG_029-16a>
小池舘優穩閒官職不愛勿復論愛亦不易得
　　　酬牛相公宫城早秋寓言見示兼呈夢得時夢
　　　　得有疾
七月中氣後金與火交爭一聞白雪唱暑退清風生碧
樹未搖落寒蟬始悲鳴夜涼枕簟滑秋燥衣巾輕疎受
老慵出劉楨疾未平何人伴公醉新月上宫城
　　　小臺晚坐憶夢得
汲泉灑小臺臺上無纎埃解帶面西坐輕襟隨風開晚
<pb:KR4c0069_WYG_029-16b>
涼閒興動憶同傾一盃月明候柴户藜杖何時來
　　　種桃歌
食桃種其核一年核生芽二年長枝葉三年桃有花憶
昨五六嵗灼灼盛芬華迨兹八九載有減而無加去春
已稀少今春漸無多明年後年後芳意當如何命酒樹
下飲停盃拾餘葩因桃忽自感悲吒成狂歌
　　　狂言示諸姪
世欺不識字我忝攻文筆世欺不得官我忝居班秩人
<pb:KR4c0069_WYG_029-17a>
老多病苦我今幸無疾人老多憂累我今婚嫁畢心安
不移轉身泰無牽率所以十年來形神閒且逸況當垂
老嵗所要無多物一裘煖過冬一飯飽終日勿言舎宅
小不過寢一室何用鞍馬多不能騎兩匹如我優幸身
人中十有七如我知足心人中百無一傍觀愚亦見當
巳賢多失不敢論他人狂言示諸姪
　　　偶以拙詩數首寄呈裴少尹侍郎䝉以盛製四
　　　　篇一時酬和重投長句美而謝之
<pb:KR4c0069_WYG_029-17b>
投君之文甚荒蕪數篇價直一束芻報我之章何璀璨
纍纍四貫驪龍珠毛詩三百篇後得文選六十巻中無
一麋麗龜絶報賽五鹿連柱難支梧髙興獨因秋日盡
清吟多與好風俱銀鉤金錯兩殊重宜上屏風張座隅
　
　
　
　白氏長慶集巻三十

<pb:KR4c0069_WYG_030-1a>
欽定四庫全書
　白氏長慶集巻三十一
　　　　　　　　　　　　唐　白居易　撰
　　律詩(凡一/百首)
　　　六年冬暮贈崔常侍晦叔(時為河/南尹)
鬢毛霜一色光景水爭流易過唯冬日難銷是老愁香
開綠蟻酒煖擁褐綾裘巳共崔君約樽前倒即休
　　　戲招諸客
<pb:KR4c0069_WYG_030-1b>
黄醅(鋪不/切)綠醑(私吕/切)迎冬熟絳帳紅罏逐夜開誰道洛
中多逸客不將書喚不曽來
　　　十二月二十三日作兼呈晦叔
案頭厯日雖未盡向後唯殘六七行牀下酒瓶雖不滿
猶應醉得兩三塲病身不許依年老拙宦虛教逐日忙
聞健偷閒且勤飲一杯之外莫思量
　　　七年元日對酒五首
慶弔經過懶逢迎跪拜遲不因時節日豈覺此時衰
<pb:KR4c0069_WYG_030-2a>
衆老憂添嵗余衰喜入春年開第七秩屈指幾多人
三杯藍尾酒一楪(弋涉/切)膠牙&KR0307;(徐盈/切)除却崔常侍無人
共我爭
今朝吳與洛相憶一欣然夢得君知否俱過本命年(余/與)
(蘇州劉郎中同壬/子嵗今年六十二)
同嵗崔何在同年杜又無(余與吏部崔相公甲子同嵗/與循州杜相公及第同年秋)
(冬二人/俱逝)應無藏避處只有且歡娛
　　　七年春題府㕔
<pb:KR4c0069_WYG_030-2b>
潦倒守三川因循涉四年推誠廢鈎距示恥用蒲鞭以
此稱公事將何銷俸錢雖非好官職嵗乆亦妨賢
　　　早春醉吟寄太原令狐相公蘇州劉郎中
雪夜閒遊多秉燭花時蹔出亦提壺别來少遇新詩敵
老去難逢舊飲徒大振威名降北虜勤行恵化活東吳
不知歌酒騰騰興得似河南醉尹無
　　　洛下送牛相公出鎮淮南
北闕至東京風光十六程坐移丞相閣春入廣陵城紅
<pb:KR4c0069_WYG_030-3a>
斾擁雙節白鬚無一莖萬人開路看百吏立班迎閫外
君彌重樽前我亦榮何須身自得將相是門生(元和初/牛相公)
(應制策登第三等/予為翰林考覈官)
　　　箏
雲髻飄蕭緑花顔旖旎紅雙眸剪秋水十指剥春蔥楚
艷為門閥秦聲是女工甲鳴銀玓(丁歴/切)瓅(郎狄/切)柱觸玉
玲瓏猨苦啼嫌月鸞嬌語䛏(乃禮/切)風移愁來手底送恨
入絃中趙瑟清相似胡琴閙不同慢彈迴斷鴈急奏轉
<pb:KR4c0069_WYG_030-3b>
飛蓬霜珮鏘還委冰泉咽復通珠聮千拍碎刀截一聲
終倚麗精神定矜能意態融歇時情不斷休去思無窮
燈下青春夜樽前白首翁且聽應得在老耳未多聾
　　　洛中春遊呈諸親友
莫歎年將暮須憐嵗又新府中三遇臘洛下五逢春春
樹花珠顆春塘水麴塵春娃無氣力春馬有精神(詠春/遊一)
(時之/態)並轡鞭徐動連盤酒慢巡經過舊鄰里追逐好交
親笑語銷閒日酣歌送老身一生歡樂事亦不少於人
<pb:KR4c0069_WYG_030-4a>
　　　酬舒三員外見贈長句
自請假來多少日五旬光景佀須臾已判到老為狂客
不分當春作病夫楊柳花飄新白雪櫻桃子綴小紅珠
頭風不敢多多飲能酌三分相勸無
　　　將歸一絶
欲去公門返野扉預思泉竹已依依更憐家醖迎春熟
一甕醍醐待我歸
　　　罷府歸舊居(自此後重授賓/客歸履道宅作)
<pb:KR4c0069_WYG_030-4b>
陋巷乗籃入朱門挂印迴腰間抛組綬纓上拂塵埃屈
曲閒池沼無非手自開青蒼好竹樹亦是眼看栽石片
擡琴匣松枝閣酒杯此生終老處昨日却歸來
　　　睡覺偶吟
官初罷後歸來夜天欲明前睡覺時起坐思量更無事
身心安樂復誰知
　　　問支琴石
疑因星隕空中落歎被泥埋澗底沉天上定應勝地上
<pb:KR4c0069_WYG_030-5a>
支機未必及支琴提攜拂拭知恩否雖不能言合有心
　　　自喜
身慵難勉強性拙易遲迴布被辰時起柴門午後開忙
驅能者去閒逐鈍人來自喜誰能㑹無才勝有才
　　　裴常侍以題薔薇架十八韻見示因廣為三十
　　　　韻以和之
託質依髙架攢華對小堂晚開春去後獨秀院中央霽
景朱明早芳時白晝長穠因天與色麗共日爭光剪碧
<pb:KR4c0069_WYG_030-5b>
排千蕚研朱染萬房煙條塗石緑粉蘂撲雌黄根動彤
雲涌枝搖赤羽翔九微燈炫轉七寶帳熒煌淑氣熏行
徑清隂接歩廊照梁迷藻梲耀壁變雕牆爛若藂(徂紅/切)
然火殷於葉得霜臙脂含笑臉蘇合裛(於業/切)衣香浹洽
濡晨露玲瓏漏夕陽合羅排勘纈(胡結/切)醉暈淺深粧乍
見疑迴面遙看誤斷腸風朝舞飛燕雨夜泣蕭娘桃李
慙無語芝蘭讓不芳山榴何細碎石竹苦尋常蕙慘偎
欄避蓮羞映浦藏怯教蕉葉戰妬得柳花狂豈可輕嘲
<pb:KR4c0069_WYG_030-6a>
詠應須痛比方畫幈風自展繡繖(先諌/切)蓋誰張翠錦挑
成字丹砂印著行猩猩凝血㸃瑟瑟蹙金匡散亂萎紅
片尖纎嫩紫芒觸僧飄毳褐留妓冒羅裳寡和陽春曲
多情騎省郎緣誇美顔色引出好文章東顧辭仁里(語/曰)
(里仁為美又裴君/所居名仁和里)西歸入帝鄉假如君愛殺留著莫移
將(裴君題詩之次而常侍詔到/唱和未竟而軒騎西歸故云)
　　　感舊詩巻
夜深吟罷一長吁老淚燈前濕白鬚二十年前舊詩巻
<pb:KR4c0069_WYG_030-6b>
十人酬和九人無
　　　酬李二十侍郎
笋老蘭長花漸稀衰翁相對惜芳菲殘鶯著雨慵休囀
落絮無風凝不飛行掇木芽供野食坐牽蘿蔓挂朝衣
十年分手今同醉醉未如泥莫道歸
　　　和夢得(夢得來詩云謾讀圖書四十車年年為/郡老天涯一生不得文章力百口空為)
　　　　(飽煖/家)
綸閣沉沉無寵命蘇臺籍籍有能聲豈唯不得清文力
<pb:KR4c0069_WYG_030-7a>
但恐空傳冗吏名郎署迴翔何水部江湖留滯謝宣城
所嗟非獨君如此自古才難共命爭
　　　贈草堂宗密上人
吾師道與佛相應念念無為法法能口藏宣傳十二部
心臺照耀百千燈盡離文字非中道長住虚空是小乗
少有人知菩薩行世間只是重髙僧
　　　喜照密閒實四上人見過
紫袍朝士白髯翁與俗乖疎與道通官秩三迴分洛下
<pb:KR4c0069_WYG_030-7b>
交遊一半在僧中臭帑(農都/切)世界終須出香火因縁乆
願同齋後將何充供養西軒泉石北忩風
　　　贈皇甫六張十五李二十三賓客
昨日三川新罷守今年四皓盡分司幸陪散秩閒居日
好是登山臨水時家未苦貧常醖酒身雖衰病尚吟詩
龍門泉石香山月早晚同遊報一期
　　　微之敦詩晦叔相次長逝巋然自傷因成二絶
併失鵷鸞侣空留麋鹿身只應嵩洛下長作獨遊人
<pb:KR4c0069_WYG_030-8a>
長夜君先去殘年我幾何秋風滿衫淚泉下故人多
　　　池上閒詠
青莎臺上起書樓緑藻潭中繫釣舟日晚愛行深竹裏
月明多上小橋頭蹔甞新酒還成醉亦出中門便當遊
一部清商聊送老白鬚蕭颯管絃秋
　　　涼風歎
昨夜涼風又颯然螢飄葉墜臥牀前逢秋莫歎須知分
已過潘安三十年
<pb:KR4c0069_WYG_030-8b>
　　　和髙僕射罷節度讓尚書授少保分司喜遂游
　　　　山水之作
蹔辭八座罷雙旌便作登山臨水行能以忠貞酬重任
不將富貴礙髙情朱門出去簪纓從絳帳歸來歌吹迎
鞍轡閙裝光滿馬何人信道是書生
　　　送考功崔郎中赴闕
稱意新官又少年秋涼身健好朝天青雲上了無多路
却要徐驅穩著鞭
<pb:KR4c0069_WYG_030-9a>
　　　重修香山寺畢題二十二韻以紀之
闕塞龍門口祇園鷲(音/就)嶺頭曽隨減劫壊今遇勝縁修
再瑩新金刹重裝舊石樓病僧皆引起忙客亦淹留四
望窮沙界孤標出贍州地圖鋪雒邑天柱倚松丘兩面
蒼蒼㟁中心瑟瑟流波翻八灘雪堰䕶一潭油臺殿朝
彌麗房廊夜更幽千花髙下塔一葉往來舟岫合雲初
吐林開霧半收靜聞樵子語逺聽棹郎謳官散殊無事
身閒甚自由吟來攜筆硯宿去抱衾裯霽月當忩白涼
<pb:KR4c0069_WYG_030-9b>
風滿簟秋煙香封藥竈泉冷洗茶甌南祖心應學西方
社可投先宜知止足次要悟浮休覺路隨方樂迷塗到
老愁須除愛名障莫作戀家囚便合窮年住何言竟日
遊可憐終老地此是我菟(土故/切)裘
　　　送楊八給事赴常州
無嗟别青瑣且喜擁朱輪五十得三品百千無一人須
勤念黎庶莫苦憶交親此外無過醉毗陵何限春
　　　聞歌者唱微之詩
<pb:KR4c0069_WYG_030-10a>
新詩絶筆聲名歇舊卷生塵篋笥深時向歌中聞一句
未容傾耳已傷心
　　　醉送李二十常侍赴鎮浙東
靖安客舎花枝下共脱青衫典濁醪今日洛橋還醉别
金杯翻汙麒麟袍喧闐夙駕君脂轄酩酊離筵我藉糟
好去商山紫芝伴珊瑚鞭動馬頭髙
　　　醉别程秀才
五度龍門㸃額迴却縁多藝復多才貧泥客路粘難出
<pb:KR4c0069_WYG_030-10b>
愁瑣鄉心掣不開何必更遊京國去不如且入醉鄉來
呉絃楚調瀟湘弄為我殷勤送一杯(程生善琴尤/能沉湘曲)
　　　自詠
白衣居士紫芝仙半醉行歌半坐禪今日維摩兼飲酒
當時綺季不請錢等閒池上留賓客隨事燈前有管絃
但問此身銷得否分司氣味不論年
　　　把酒思閒事二首
把酒思閒事春愁誰最深乞錢羇客面落第舉人心月
<pb:KR4c0069_WYG_030-11a>
下低眉立燈前抱膝吟憑君勸一醉勝與萬黄金
把酒思閒事春嬌何處多試鞍新白馬弄鏡小青娥掌
上初教舞花前欲按歌憑君勸一醉勸了問如何
　　　衰荷
白露凋花花不殘涼風吹葉葉初乾無人解愛蕭條境
更遶衰藂(徂紅/切)一匝看
　　　池上送考功崔郎中兼别房竇二妓
文昌列宿徴還日洛浦行雲放散時鵷鷺上天花逐水
<pb:KR4c0069_WYG_030-11b>
無因再㑹白家池
　　　自問
依仁臺廢悲風晚履信池荒宿草春(晦叔亭臺在依仁/微之池館在履信)
自問老身騎馬出洛陽城裏覔何人
　　　送陳許髙僕射赴鎮
敦詩閲禮中軍帥重士輕財大丈夫常與師徒同苦樂
不教親故隔榮枯花鈿坐遶黄金印絲竹行隨白玉壺
商皓老狂唯愛醉時時能寄酒錢無
<pb:KR4c0069_WYG_030-12a>
　　　青氊帳二十韻
合聚千羊毳(蚩瑞/切)施張百子弮(司馬遷書/云張空弮)骨盤邊柳健
色染塞藍鮮北製因戎剏南移逐虜遷汰風吹不動禦
雨濕彌堅有頂中央聳無隅四嚮圓傍通門豁爾内密
氣温然逺别闗山外初安庭户前影孤明月夜價重苦
寒年軟暖圍氊毯(土敢/切)鎗摐束管絃最宜霜後地偏稱
雪中天側置低歌座平鋪小舞筵閒多揭簾入醉便擁
袍眠鐵檠(渠京/切)移燈背銀囊帶火懸深藏曉蘭焰闇貯
<pb:KR4c0069_WYG_030-12b>
宿香煙獸炭休親近狐裘可棄捐硯温融凍墨瓶煖變
春泉蕙帳徒招隱茅庵浪坐禪貧僧應歎羨寒士定留
連賓客於中接兒孫向後傳王家誇舊物未及此青氊
(王子敬語偷兒云/青氊我家舊物)
　　　答夢得秋日書懐見寄
幸免非常病甘當本分衰眼昏燈最覺腰瘦帶先知樹
葉霜紅日髭鬚雪白時悲愁縁欲老老過却無悲
　　　同諸客題于家公主舊宅
<pb:KR4c0069_WYG_030-13a>
平陽舊宅少人遊應是遊人到即愁舂穀鳥啼桃李院
絡絲蟲怨鳳皇樓臺傾滑石猶殘砌簾斷珍珠不滿鈎
聞道至今蕭史在髭鬚雪白向明州
　　　答夢得八月十五夜翫月見寄
南國碧雲客東京白首翁松江初有月伊水正無風逺
思兩鄉斷清光千里同不知娃館上何佀石樓中(其夜/余在)
(龍門石樓/上望月)
　　　初冬早起寄夢得
<pb:KR4c0069_WYG_030-13b>
起戴烏紗帽行披白布裘罏温先煖酒手冷未梳頭早
起煙霜白初寒鳥雀愁詩成遣誰和還是寄蘇州
　　　秋夜聽髙調涼州
樓上金風聲漸𦂳月中銀字韻初調促張絃柱吹髙管
一曲涼州入泬(音血又/音決)寥
　　　香山寺二絶
空門寂靜老夫閒伴鳥隨雲往復還家醖滿瓶書滿架
半移生計入香山
<pb:KR4c0069_WYG_030-14a>
愛風巖上攀松蓋戀月潭邊坐石稜且共雲泉結縁境
他生當作此山僧
　　　送舒著作重授省郎赴闕
三嵗相依在洛都遊花宴月飽歡娱惜别笙歌多怨咽
願留軒蓋少踟蹰劍磨光彩依前出鵬舉風雲逐後驅
從此求閒應不得更能重醉白家無
　　　同諸客嘲雪中馬上妓
珊瑚鞭嚲(丁可/切)馬踟蹰引手低蛾索一盂腰為逆風成
<pb:KR4c0069_WYG_030-14b>
弱柳面因衝冷作凝酥銀箆穩篸(作紺/切)烏羅帽花襜宜
乗叱撥駒雪裏君看何所似王昭君妹寫真圖
　　　喜劉蘇州恩賜金紫遙想賀宴以詩慶之
海内姑蘇太守賢恩加章綬豈徒然賀賓喜色欺杯酒
醉妓歡聲遏管絃魚珮葺鱗光照地鶻銜瑞帶勢沖天
莫嫌鬢上些些白金紫由來稱長年
　　　藍田劉明府攜酌相過與皇甫郎中卯時同飲
　　　　醉後贈之
<pb:KR4c0069_WYG_030-15a>
臘月九日煖寒客卯時十分空腹杯𤣥晏舞狂烏帽落
藍田醉倒玉山頽貌偷花色老蹔去歌蹋柳枝春闇來
不為劉家賢聖物愁翁笑口大難開
　　　劉蘇州以華亭一鶴逺寄以詩謝之
老鶴風姿異衰翁詩思深素毛如我鬢丹頂佀君心松
際雪相映雞羣塵不侵殷勤逺來意一隻重千金
　　　早春憶蘇州寄夢得
吳苑四時風景好就中偏好是春天霞光曙後殷於火
<pb:KR4c0069_WYG_030-15b>
水色晴來嫩佀煙士女笙歌宜月下使君金紫稱花前
誠知歡樂堪留戀其奈離鄉已四年
　　　嘗新酒憶晦叔二首
樽裏看無色杯中動有光自君抛我去此物共誰嘗
世上強欺弱人間醉勝醒自君抛我去此語共誰聽
　　　負春
病來道士教調氣老去山僧勸坐禪孤負春風楊柳曲
去年斷酒到今年
<pb:KR4c0069_WYG_030-16a>
　　　池上閒吟二首
髙臥閒行自在身池邊六見柳條新幸逢堯舜無為日
得作羲皇向上人四皓再除猶且健三州罷守未全貧
莫愁客到無供給家醖香濃野菜春
非莊非宅非蘭若竹樹池亭十畝餘非道非僧非俗吏
褐裘烏帽閉門居夢遊信意寧殊蝶心樂身閒便是魚
雖未定知生與死其間勝負兩何如
　　　早春招張賓客
<pb:KR4c0069_WYG_030-16b>
乆雨初晴天氣新風煙草樹盡欣欣雖當冷落衰殘日
還有陽和暖活身池色溶溶藍染水花光焰焰火燒春
商山老伴相收拾不用隨他年少人
　　　營閒事
自笑營閒事從朝到日斜澆畦引泉脈掃逕避蘭芽暖
變牆衣色晴催木筆花桃根知酒渴晚送一甌茶
　　　感春
老思不禁春風光照眼新花房紅鳥觜池浪碧魚鱗倚
<pb:KR4c0069_WYG_030-17a>
棹誰為伴持杯自問身心情多少在六十二三人
　　　春池上戲贈李郎中
滿池春水何人愛唯我迴看指佀君直佀挼(奴囘/切)藍新
汁色與君南宅染羅裙
　　　翫半開花贈皇甫郎中(八年寒食日池/東小樓上作)
勿訝春來晚無嫌花發遲人憐全盛日我愛半開時紫
蠟粘為蔕紅蘇㸃作蕤(如佳/切)成都新夾纈(胡結/切)梁漢碎
臙脂樹杪真珠顆牆頭小女兒淺深粧駮落髙下火參
<pb:KR4c0069_WYG_030-17b>
差蝶戲爭香孕鸎啼選穩枝好教郎作伴合共酒相隨
醉翫無勝此狂嘲更讓誰猶殘少年興未是老人詩西
日憑輕照東風莫殺吹明朝應爛熳後夜更離披林下
遙相憶樽前闇有期銜杯嚼蘂思唯我與君知
　　　池邊
柳老香絲宛荷新鈿扇圓殘春深樹裏斜日小樓前醉
遣收杯杓閒聽理管絃池邊更無事看補採蓮船
　　　家釀新熟毎甞輒醉妻姪等勸令少飲因成長
<pb:KR4c0069_WYG_030-18a>
　　　　句以諭之
君應怪我朝朝飲不説向君君不知身上幸無疼痛處
甕頭正是撇嘗時劉妻勸諫夫休醉王姪分疎叔不癡
六十三翁頭雪白假如醒黠欲何為
　　　送常秀才下第東歸
東歸多旅恨西上少知音寒食看花眼春風落日心百
憂當二月一醉直千金到處公卿席無辭酒盞深
　　　且遊
<pb:KR4c0069_WYG_030-18b>
手裏一杯滿心中百事休春應唯仰醉老更不禁愁弄
水迴船尾尋花信馬頭眼看筋力減遊得且須遊
　　　題王家莊臨水柳亭
弱柳縁隄種虚亭壓水開條疑逐風去波欲上階來翠
羽偷魚入紅腰學舞迴春愁正無緒爭不盡殘杯
　　　題令狐家木蘭花
膩如玉指塗朱粉光佀金刀剪紫霞從此時時春夢裏
應添一樹女郎花
<pb:KR4c0069_WYG_030-19a>
　　　拜表迴閒遊
玉珮金章紫花綬紵衫藤帶白綸巾晨興拜表稱朝士
晚出遊山作野人達磨傳心令息念𤣥元留語遣同塵
八闗淨戒齋銷日一曲狂歌醉送春酒肆法堂方丈室
其間豈是兩般身
　　　西街渠中種蓮疊石頗有幽致偶題小樓
朱檻低牆上清流小閣前雇人栽菡蓞買石造潺湲影
落江心月聲移谷口泉閒看巻簾坐醉聽掩牕眠路笑
<pb:KR4c0069_WYG_030-19b>
淘官水家愁費料錢是非君莫問一對一翛然
　　　晚春閒居楊工部寄詩楊常州寄茶同到因以
　　　　長句答之
宿酲寂寞眠初起春意闌珊日又斜勸我加餐因早笋
恨人休醉是殘花悶吟工部新來句渴飲毗陵逺到茶
兄弟東西官職冷門前車馬向誰家
　　　玉泉寺南三里澗下多深紅躑躅繁艷殊常感
　　　　惜題詩以示遊者
<pb:KR4c0069_WYG_030-20a>
玉泉南澗花竒怪不似花叢似火堆今日多情唯我到
每年無故為誰開寧辭辛苦行三里更有留連飲兩杯
猶有一般孤負事不將歌舞管絃來
　　　早服雲母散
曉服雲英漱井華寥然身若在煙霞藥銷日晏三匙飯
酒渴春深一碗茶每夜坐禪觀水月有時行醉翫風花
淨名事理人難解身不出家心出家
　　　三月晦日晚聞鳥聲
<pb:KR4c0069_WYG_030-20b>
晚來林鳥語殷勤佀惜風光説向人遣脫破袍勞報暖
催沽美酒敢辭貧聲聲勸醉應須醉一嵗唯殘半日春
　　　早夏遊平原迴
夏早日初長南風草木香肩輿頗平穩澗路甚清涼紫
蕨行看採青梅旋摘甞療飢兼解渴一盞冷雲漿
　　　宿天竺寺迴
野寺經三宿都城復一還家仍念婚嫁身尚繫朝班瀟
洒秋臨水沉吟晚下山長閒猶未得逐日且偷閒
<pb:KR4c0069_WYG_030-21a>
　　　侍中晉公欲到東洛先䝉書問期宿龍門思往
　　　　感今輒獻長句
昔䝉興化池頭送(太和三年春居易授賓客分司東/來特蒙侍中於興化里池上宴送)今
許龍門潭上期聚散但慙長見念榮枯安敢道相思功
成名遂來雖乆雲臥山遊去未遲聞説風情筋力在只
如初破蔡州時
　　　奉和晉公侍中蒙除留守行及洛師感悅發中
　　　　斐然成詠
<pb:KR4c0069_WYG_030-21b>
鸞鳳翺翔在寥廓貂蟬瀟洒出埃塵致成堯舜昇平代
收得䕫龍強健身抛擲功名還史册分張歡樂與交親
商山老皓雖休去終是留侯門下人
　　　送劉五司馬赴任硤州兼寄崔使君
位下才髙多怨天劉兄道勝獨恬然貧於楊子兩三倍
老過榮公六七年筆硯莫抛留壓案簞瓢從陋也銷錢
郡丞自合當優禮何況夷陵太守賢
　　　菩提寺上方晚眺
<pb:KR4c0069_WYG_030-22a>
樓閣髙低樹淺深山光水色暝沉沉嵩煙半巻青綃幕
伊浪平鋪緑綺衾飛鳥滅時宜極目逺風來處好開襟
誰知不離簪纓内長得逍遙自在心
　　　楊柳枝詞八首
六么水調家家唱白雪梅花處處吹古歌舊曲君休聽
聽取新翻楊柳枝
陶令門前四五樹亞夫營裏百千條何佀東都正二月
黄金枝映洛陽橋
<pb:KR4c0069_WYG_030-22b>
依依嫋嫋復青青勾引春風無限情白雪花繁空撲地
緑絲條弱不勝鶯
紅板江橋青酒旗館娃宫暖日斜時可憐雨歇東風定
萬樹千條各自垂
蘇州楊柳任君誇更有錢塘勝館娃若解多情㝷小小
緑楊深處是蘇家
蘇家小女舊知名楊柳風前别有情剥條盤作銀環様
巻葉吹為玉笛聲
<pb:KR4c0069_WYG_030-23a>
葉含濃露如啼眼枝嫋輕風似舞腰小樹不禁攀折苦
乞君留取兩三條
人言柳葉似愁眉更有愁腸似柳絲柳絲挽斷腸牽斷
彼此應無續得期
　　　浪淘沙詞六首
一泊沙來一泊去一重浪滅一重生相攪相淘無歇日
㑹教山海一時平
白浪茫茫與海連平沙浩浩四無邊暮去朝來淘不住
<pb:KR4c0069_WYG_030-23b>
遂令東海變桑田
青草湖中萬里程黄梅雨裏一人行愁見灘頭夜泊處
風翻闇浪打舩聲
借問江潮與海水何似君情與妾心相恨不如潮有信
相思始覺海非深
海底飛塵終日有山頭化石豈無時誰道小郎抛小婦
舩頭一去没迴期
隨波逐浪到天涯遷客生還有幾家却到帝鄉重富貴
<pb:KR4c0069_WYG_030-24a>
請君莫忘浪淘沙
　
　
　
　
　
　
　
<pb:KR4c0069_WYG_030-24b>
　
　
　
　
　
　
　
　白氏長慶集巻三十一

<pb:KR4c0069_WYG_031-1a>
欽定四庫全書
　白氏長慶集巻三十二
　　　　　　　　　　　　唐　白居易　撰
　　律詩(凡八十/二首)
　　　讀老子
言者不如知者黙此語吾聞於老君若道老君是知者
縁何自著五千文
　　　讀莊子
<pb:KR4c0069_WYG_031-1b>
莊生齊物同歸一我道同中有不同遂性逍遙雖一致
鸞凰終挍勝虵蟲
　　　讀禪經
須知諸相皆非相若住無餘却有餘言下忘言一時了
夢中説夢兩重虚空花豈得兼求果物焰如何更覓魚
攝動是禪禪是動不禪不動即如如
　　　感興二首
吉凶禍福有來由但要深知不要憂只見火光燒潤屋
<pb:KR4c0069_WYG_031-2a>
不聞風浪覆虚舟名為公器無多取利是身災合少求
雖異匏𤓰難不食大都食足早宜休
魚能深入寧憂釣鳥解髙飛豈觸羅熱處先爭炙手去
悔時其奈噬臍何樽前誘得猩猩血幕上偷安鷰鷰窠
我有一言君記取世間自取苦人多
　　　問鶴
烏鳶爭食雀爭窠獨立池邊風雪多盡日蹋冰翹一足
不鳴不動意如何
<pb:KR4c0069_WYG_031-2b>
　　　代鶴答
鷹爪攖雞雞肋折鶻拳蹵鴈鴈頭垂何如斂翅水邊立
飛上雲松棲穩枝
　　　閒臥有所思二首
向夕搴簾臥枕琴微涼入户起開襟偶因明月清風夜
忽想遷臣逐客心何處投荒初恐懼誰人遶澤正悲吟
始知洛下分司坐一日安閒直萬金
權門要路是身災散地閒居少禍胎今日憐君嶺南去
<pb:KR4c0069_WYG_031-3a>
當時笑我洛中來蟲全性命縁無毒木盡天年為不才
大抵吉凶多自致李斯一去二疏迴
　　　喜閒
瀟洒伊嵩下優游黄綺間未曽一日悶巳得六年閒魚
鳥為徒侣煙霞是往還伴僧禪閉目迎客笑開顔興發
宵遊寺慵時晝掩闗夜來風月好悔不宿香山
　　　詩酒琴人例多薄命予酷好三事雅當此科而
　　　　所得已多為幸斯甚偶成狂詠聊寫愧懐
<pb:KR4c0069_WYG_031-3b>
愛琴愛酒愛詩客多賤多窮多苦辛中散步兵終不貴
孟郊張籍過於貧一之巳歎闗於命三者何堪併在身
只合飄零隨草木誰教凌厲出風塵榮名厚禄二千石
樂飲閒遊三十春何得無厭時咄咄猶言薄命不如人
　　　寄明州于駙馬使君三絶句
有花有酒有笙歌其奈難逢親故何近海饒風春足雨
白鬚太守悶時多
平陽音樂隨都尉留滯三年在浙東吳越聲邪無法用
<pb:KR4c0069_WYG_031-4a>
莫教偷入管絃中
何郎小妓歌喉好嚴老呼為一串珠(嚴尚書與于駙馬/詩云莫損歌喉一)
(串/珠)海味腥鹹損聲氣聽看猶得斷腸無
　　　閒臥
薄食當齋戒散班同隱淪佛容為弟子天許作閒人唯
置牀臨水都無物近身清風散髮臥兼不要紗巾
　　　春早秋初因時即事兼寄浙東李侍郎
春早秋初晝夜長可憐天氣好年光和風細動簾帷暖
<pb:KR4c0069_WYG_031-4b>
清露微凝枕簟涼忩下曉眠初減被池邊晚坐乍移牀
閒從蕙草侵堦緑靜任槐花滿地黄理曲管絃聞後院
熨衣燈火映深房四時新景何人别遙憶多情李侍郎
　　　新秋喜涼
過得炎蒸月尤宜老病身衣裳朝不潤枕簟夜相親樓
月纎纎早波風嫋嫋新光隂與時節先感是詩人
　　　初夏閒吟兼呈韋賓客
孟夏清和月東都閒散官體中無病痛眼下未飢寒世
<pb:KR4c0069_WYG_031-5a>
事聞常悶交游見即歡杯觴留客切妓樂取人寛雪鬢
隨身老雲心著處安此中殊有味試説向君看
　　　哭崔二十四常侍(崔好酒放歌忘懐生死/知疾不起自為誌文)
貂冠初别九重門馬鬛新封四尺墳薤露歌詞非白雪
旌銘官爵是浮雲伯倫每置隨身鍤元亮先為自祭文
莫道髙風無繼者一千年内有崔君
　　　奉酬侍中夏中雨後遊城南莊見示八韻
島樹間林巒雲收雨氣殘四山嵐色重五月水聲寒老
<pb:KR4c0069_WYG_031-5b>
鶴兩三隻新篁千萬竿化成天竺寺移得子陵灘心覺
閒彌貴身縁健更歡帝將風后待人作謝公看甪里年
雖老髙陽興未䦨佳辰不見召爭免趂杯盤(來詩云何/處趂杯盤)
　　　送兖州崔大夫駙馬赴鎮
戚里誇為賢駙馬儒家認作好詩人魯侯不得辜風景
沂水年年有暮春
　　　少年問
少年怪我問如何何事朝朝醉復歌號作樂天應不錯
<pb:KR4c0069_WYG_031-6a>
憂愁時少樂時多
　　　問少年
千首詩堆青玉案十分酒寫白金盂迴頭却問諸年少
作箇狂夫得了無
　　　代琵琶弟子謝女師曹供奉寄新調弄譜
琵琶師在九重城忽得書來喜且驚一紙展看非舊譜
四絃翻出是新聲㽔賓掩抑嬌多怨散水玲瓏峭更清
珠顆淚霑金捍撥紅粧弟子不勝情(㽔賓散水/皆新調名)
<pb:KR4c0069_WYG_031-6b>
　　　代林園戲贈(裴侍中新修集賢宅成池舘/甚盛數往遊宴醉歸自戲耳)
南院今秋遊宴少西坊近日往來頻假如宰相池亭好
作客何如作主人
　　　戲答林園
豈獨西坊來往頻偷閒處處作遊人衡門雖是棲遲地
不可終朝鏁老身
　　　重戲贈
集賢池館從他盛履道林亭勿自輕往往歸來嫌窄小
<pb:KR4c0069_WYG_031-7a>
年年為主莫無情
　　　重戲答
小水低亭自可親大池髙館不闗身林園莫妬裴家好
憎故憐新豈是人
　　　早秋登天宫寺閣贈諸客
天宫閣上醉蕭辰絲管閒聽酒慢巡為向涼風清景道
今朝屬我兩三人
　　　曉上天津橋閒望偶逢盧郎中張員外攜酒同
<pb:KR4c0069_WYG_031-7b>
　　　　傾
上陽宫裏曉鍾後天津橋頭殘月前空濶境疑非下界
飄颻身似在寥天星河隠映初生日樓閣蔥蘢半出煙
此處相逢傾一盞始知地上有神仙
　　　八月十五夜同諸客翫月
月好共傳唯此夜境閒皆道是東都嵩山表裏千重雪
洛水髙低兩顆珠清景難逢宜愛惜白頭相勸強歡娱
誠知亦有來年㑹保得晴明強健無
<pb:KR4c0069_WYG_031-8a>
　　　對晚開夜合花贈皇甫郎中
移晚挍一月花遲過半年紅開杪秋日翠合欲昏天白
露滴未死涼風吹更鮮後時誰肯顧唯我與君憐
　　　醉遊平泉
狂歌箕踞酒樽前眼不看人面向天洛客最閒唯有我
一年四度到平泉
　　　題贈平泉韋徴君拾遺
箕潁千年後唯君得古風位留丹陛上身入白雲中躁
<pb:KR4c0069_WYG_031-8b>
靜心相背髙低跡不同籠雞與梁燕不信有冥鴻
　　　酬皇甫郎中對新菊花見憶
愛菊髙人吟逸韻悲秋病客感衰懐黄花助興方攜酒
紅葉添愁正滿階居士葷腥今已斷仙郎杯杓為誰排
愧君相憶東籬下擬廢重陽一日齋
　　　夜宴醉後留獻裴侍中
九燭臺前十二姝主人留醉甚歡娯翩翻舞袖雙飛蝶
宛轉歌聲一索珠坐乆欲醒還酩酊夜深初散又踟蹰
<pb:KR4c0069_WYG_031-9a>
南山賓客東山妓此㑹人間曽有無
　　　和韋庻子逺坊赴宴未夜先歸之作兼呈裴員
　　　　外(員外亦愛/先逃歸)
促席留歡日未曛逺坊歸思已紛紛無妨按轡行乗月
何必逃杯走似雲銀燭忽抛楊柳曲金鞍潛送石榴裙
到時常晚歸時早笑樂三分挍一分
　　　集賢池答侍中問
主人晚入皇城宿問客徘徊何所須池月幸閒無用處
<pb:KR4c0069_WYG_031-9b>
今宵能借客遊無
　　　楊柳枝二十韻(楊柳枝洛下新聲也洛之小妓/有善歌之者詞章音韻聽可動)
　　　　(人故/賦之)
小妓攜桃葉新歌蹋柳枝粧成剪燭後醉起拂衫時繡
履嬌行緩花筵笑上遲身輕委迴雪羅薄透凝脂笙引
簧頻煖箏催柱數移樂童翻怨調才子與妍詞便想人
如樹先將髮比絲風條搖兩帶煙葉貼雙眉口動櫻桃
破鬟低翡翠垂枝柔腰嫋娜荑嫩手葳㽔唳鶴晴呼侣
<pb:KR4c0069_WYG_031-10a>
哀猿夜呌兒玉敲音歴歴珠貫字纍纍袖為收聲㸃釵
因赴節遺重重遍頭别一一拍心知塞北愁攀折江南
苦别離黄遮金谷岸緑映杏園池春惜芳華好秋憐顔
色衰取來歌裏唱勝向笛中吹曲罷那能别情多不自
持纒頭無别物一首斷腸詩
　　　答皇甫十郎中秋深酒熟見憶
煙景冷蒼茫秋深夜夜霜為思池上酌先覺甕頭香未
暇傾巾漉還應染指甞醍醐慙氣味琥珀讓晶光若許
<pb:KR4c0069_WYG_031-10b>
陪歌席須容散道場月終齋戒畢猶及菊花黄
　　　老去
老去愧妻兒冬來有勸詞煖寒從飲酒衝冷少吟詩戰
勝心還壯齋勤體校羸由來世間法損益合相隨
　　　送宗實上人遊江南
忽辭洛下縁何事擬向江南住幾時毎過渡頭傷問法
無妨菩薩是船師
　　　和同州楊侍郎誇柘枝見寄
<pb:KR4c0069_WYG_031-11a>
細吟馮翊使君詩憶作餘杭太守時君有一般輸我事
柘枝看校十年遲
　　　冬初酒熟二首
霜繁脆庭柳風利剪池荷月色曉彌苦鳥聲寒更多秋
懐乆寥落冬計又如何一甕新醅酒萍浮春水波
酒熟無來客因成獨酌謠人間老黄綺地上散松喬忽
忽醒還醉悠悠暮復朝殘年多少在盡付此中銷
　　　送姚杭州赴任因思舊游二首
<pb:KR4c0069_WYG_031-11b>
與君細話杭州事為我留心莫等閒閭里固宜勤撫恤
樓臺亦要數躋攀笙歌縹緲虚空裏風月依稀夢想間
且喜詩人重管領遙飛一盞賀江山
渺渺錢塘路幾千想君到後事依然靜逢竺寺猨偷橘
閒看蘇家女採蓮故妓數人憑問訊新詩兩首倩留傳
舎人雖健無多興老校當時八九年
　　　寄李相公
漸老只謀歡雖貧不要官唯求造化力試為駐春看
<pb:KR4c0069_WYG_031-12a>
　　　冬日平泉路晚歸
山路難行日易斜煙村霜樹欲棲鵶夜歸不到應閒事
熱飲三杯即是家
　　　利仁北街作
草色班班春雨晴利仁坊北面西行踟蹰立馬縁何事
認得張家歌吹聲
　　　洛陽堰閒行
洛陽堰上新晴日長夏門前欲暮春遇酒即沽逢樹歇
<pb:KR4c0069_WYG_031-12b>
七年此地作閒人
　　　過永寧
村杏野桃繁似雪行人不醉為誰開賴逢山縣盧明府
引我花前勸一杯
　　　往年稠桑曽喪白馬題詩㕔壁今來尚存又復
　　　　感懐更題絶句
路傍埋骨蒿草合壁上題詩塵蘚生馬死七年猶悵望
自知無乃太多情
<pb:KR4c0069_WYG_031-13a>
　　　羅敷水
野店東頭花落處一條流水號羅敷芳魂艷骨知何在
春草茫茫墓亦無
　　　路逢青州王大夫赴鎮立馬贈别
大斾擁金羈書生得者稀何勞問官職豈不見光輝赫
赫人爭看翩翩馬欲飛不期前嵗尹駐節語依依(前年/春予)
(為河南尹/王為少尹)
　　　和楊同州寒食乾坑㑹後聞楊工部欲到知予
<pb:KR4c0069_WYG_031-13b>
　　　　與工部有宿酲
夜飲歸常晚朝眠起更遲舉頭中酒後引手索茶時拂
枕青長袖欹簪白接䍦宿酲無興味先是肺神知
　　　和劉汝州酬侍中見寄長句因書集賢坊勝事
　　　　戲而問之
洛川汝海封畿接履道集賢來往頻一復時程雖不逺
百餘歩地更相親(汝去洛程一宿履道集賢/兩宅相去一百三十步)朱門陪宴
多投轄青眼留歡任吐茵聞道郡齋還有酒風前月下
<pb:KR4c0069_WYG_031-14a>
對何人
　　　池上二絶
山僧對棊坐局上竹隂清映竹無人見時聞下子聲
小娃撑小艇偷採白蓮&KR0158;不解藏踪跡浮萍一道開
　　　白羽扇
素是自然色圓因裁製功颯如松起籟飄似鶴翻空盛
夏不銷雪終年無盡風引秋生手裏藏月入懐中麈尾
斑非疋蒲葵陋不同何人稱相對清瘦白鬚翁
<pb:KR4c0069_WYG_031-14b>
　　　五月齋戒罷宴徹樂聞韋賓客皇甫郎中飲㑹
　　　　亦稀又知欲攜酒饌出齋先以長句呈謝
妓房匣鏡滿紅埃酒庫封瓶生緑苔居士爾時縁䕶戒
車公何事亦停杯散齋香火今朝散開素盤筵後日開
隨意往還君莫怪坐禪僧去飲徒來
　　　閒園獨賞(因夢得所寄蜂鶴之/詠因成此篇以和之)
午後郊園靜晴來景物新雨添山氣色風借水精神永
日若為度獨遊何所親仙禽狎君子芳樹倚佳人蟻鬬
<pb:KR4c0069_WYG_031-15a>
王爭肉蝸移舎逐身蝶雙知伉儷蜂分見君臣蠢蠕形
雖小逍遙性即均不知鵬與鷃相去幾微塵
　　　種柳三詠
白頭種松桂早晚見成林不及栽楊柳明年便有隂春
風為催促副取老人心
從君種楊柳夾水意如何準擬三年後青絲拂緑波仍
教小樓上對唱柳枝歌
更想五年後千千條麴塵路傍深映月樓上闇藏春愁
<pb:KR4c0069_WYG_031-15b>
殺閒遊客聞歌不見人
　　　偶吟
好官病免曽三度散地歸休已七年老自退閒非世棄
貧蒙強健是天憐韋荆南去留春服王侍中來乞酒錢
便得一年生計足與君美食復甘眠
　　　池上即事
移牀避日依松竹解帶當風挂薜蘿鈿砌池心緑蘋合
粉開花面白蓮多乆隂新霽宜絲管苦熱初涼入綺羅
<pb:KR4c0069_WYG_031-16a>
家醖瓶空人客絶今宵爭奈月明何
　　　南塘暝興
水色昏猶白霞光闇漸無風荷搖破扇波月動連珠蟋
蟀啼相應鴛鴦宿不孤小僮頻報夜歸步尚踟蹰
　　　小宅
小宅里閭接疎籬雞犬通渠分南巷水忩借北家風庾
信園殊小陶潛屋不豐何勞問寛窄寛窄在心中
　　　諭親友
<pb:KR4c0069_WYG_031-16b>
適情處處皆安樂大抵園林勝市朝煩閙榮華猶易過
優閒福禄更難銷自憐老大宜疎散却被交親歎寂寥
終日相逢不相見兩心相去一何遙
　　　龍門送别皇甫澤州赴任韋山人南遊
隼旟歸洛知何日鶴駕還嵩莫過春惆悵香山雲水冷
明朝便是獨遊人
　　　劉蘇州寄醸酒糯米李浙東寄楊柳枝舞衫偶
　　　　因甞酒試衫輒成長句寄謝之
<pb:KR4c0069_WYG_031-17a>
柳枝謾蹋試雙袖桑落初香甞一杯金屑醅濃吳米釀
銀泥衫穩越娃裁舞時巳覺愁眉展醉後仍教笑口開
慙愧故人憐寂寞三千里外寄歡來
　　　詔授同州刺史病不赴任因詠所懐
同州慵不去此意復誰知誠愛俸錢厚其如身力衰可
憐病判案何似醉吟詩勞逸懸相逺行藏決不疑徒煩
人勸諫只合自尋思白髮來無限青山去有期野心惟
怕閙家口莫愁飢賣却新昌宅聊充送老資
<pb:KR4c0069_WYG_031-17b>
　　　寄楊六侍郎(時楊初授户部/予不赴同州)
西户最榮君好去左馮雖穩我慵來秋風一筯鱸魚鱠
張翰搖頭喚不迴
　　　韋七自太子賓客再除秘書監以長句賀而餞
　　　　之(韋往年甞與/予同為秘監)
離筵莫愴且同歡共賀新恩拜舊官屈就商山伴麋鹿
好歸芸閣狎鵷鸞落星石上蒼苔古畫鶴㕔前白露寒
老監姓名題在壁相思試為拂塵看
<pb:KR4c0069_WYG_031-18a>
　　　酒熟憶皇甫十
新酒此時熟故人何日來自從金谷别不見玉山頽疎
索柳花盌寂寥荷葉杯今冬問氊帳雪裏為誰開
　　　九年十一月二十一日感事而作(其日獨遊/香山寺)
禍福茫茫不可期大都早退自先知當君白首同歸日
是我青山獨往時顧索素琴應不暇憶牽黄犬定難追
麒麟作脯龍為醢何似泥中曳尾龜
　　　即事重題
<pb:KR4c0069_WYG_031-18b>
重裘暖帽寛氊履小閣低忩深地罏身穩心安眠未起
西京朝士得知無
　　　將歸渭村先寄舎弟
一年年覺此身衰一日日知前事非詠月嘲風先要減
登山臨水亦宜稀子平嫁娶貧中畢元亮田園醉裏歸
為報阿連寒食下與吾釀酒掃柴扉
　　　看嵩洛有歎
今日看嵩洛&KR0158;頭歎世間榮華急如水憂患大於山見
<pb:KR4c0069_WYG_031-19a>
苦方知樂經忙始愛閒未聞籠裏鳥飛出肯飛還
　　　詠懐
隨縁逐處便安閒不入朝廷不住山心似虛舟浮水上
身同宿鳥寄林間尚平婚嫁了無累馮翊符章封却還
(時阿羅初嫁及/同州官吏放歸)處分貧家殘活計正如身後莫相闗
　　　詠老贈夢得
與君俱老也自問老何如眼澀夜先臥頭慵朝未梳有
時扶杖出盡日閉門居懶照新磨鏡休看小字書情於
<pb:KR4c0069_WYG_031-19b>
故人重跡共少年疎唯是閒談興相逢尚有餘
　
　
　
　
　
　
　白氏長慶集巻三十二

<pb:KR4c0069_WYG_032-1a>
欽定四庫全書
　白氏長慶集巻三十三
　　　　　　　　　　　　唐　白居易　撰
　　律詩(凡一/百首)
　　　從同州刺史改授太子少傅分司
承華東署三分務履道西池七過春歌酒優游聊卒嵗
園林瀟灑可終身留侯爵秩誠虚貴疏受生涯未苦貧
月俸百千官二品朝廷雇我作閒人(張良疎受並/為太子少傅)
<pb:KR4c0069_WYG_032-1b>
　　　奉和裴令公新成午橋庄緑野堂即事
舊徑開桃李新池鑿鳳凰只添丞相閣不改午橋庄逺
處塵埃少閒中日月長青山為外屏緑野是前堂引水
多隨勢裁松不趁行年華玩風景春事看農桑花妬謝
家妓蘭偷荀令香遊絲飄酒席瀑布濺琴床巢許終身
穩蕭曹到老忙千年落公便進退處中央(時裴加/中書令)
　　　自題小草亭
新結一茅茨規模儉且卑土階全壘塊山木半留皮隂
<pb:KR4c0069_WYG_032-2a>
合連藤架藂香近菊籬壁宜藜杖倚門稱荻簾垂窻裏
風清夜簷間月好時留連甞酒客勾引坐禪師伴宿雙
棲鶴扶行一侍兒緑醅量盞飲紅稻約升炊齷齪豪家
笑酸寒富室欺陶廬閒自愛顔巷陋誰知螻蟻謀深穴
鷦鷯占小枝各隨其分足焉用有餘為
　　　自詠
細故隨縁盡形衰具體微鬬閒僧尚閙較瘦鶴猶肥老
遣寛裁襪寒教厚絮衣馬從銜草輾雞任啄籠飛只要
<pb:KR4c0069_WYG_032-2b>
天和在無令物性違自餘君莫問何是復何非
　　　新亭病後獨坐招李侍郎公垂
新亭未有客竟日獨何為趂暖泥茶竈防寒夾竹籬頭
風初定後眼闇欲明時淺把三分酒閒題數句詩應須
置兩榻一榻待公垂
　　　閒臥寄劉同州
軟褥短屏風昏昏醉臥翁鼻香茶熟後腰暖日陽中伴
老琴長在迎春酒不空可憐閒氣味唯欠與君同
<pb:KR4c0069_WYG_032-3a>
　　　殘酌晚飡
閒傾殘酒後煖擁小罏時舞看新翻曲歌聽自作詞魚
香肥潑火飯細滑流匙除却慵饞外其餘盡不知
　　　喜見劉同州夢得
紫綬白髭鬚同年二老夫論心共牢落見面且歡娛酒
好攜來否詩多記得無應須為春艸五馬少踟蹰
　　　裴令公席上贈别夢得
年老官髙多别離轉難相見轉相思雪銷酒盡梁王起
<pb:KR4c0069_WYG_032-3b>
便是鄒枚分散時
　　　尋春題諸家園林
聞健朝朝出乗春處處㝷天供閒日月人借好園林漸
以狂為態都無悶到心平生身得所未省似而今
　　　又題一絶
貌隨年老欲何如興遇春牽尚有餘遙見人家花便入
不論貴賤與親疎
　　　家園三絶
<pb:KR4c0069_WYG_032-4a>
滄浪峽水子陵灘路逺江深欲去難何似家池通小院
臥房階下插魚竿
籬下先生時得醉甕間吏部暫偷閒何如家醖雙魚榼
雪夜花時長在前
鴛鴦怕捉竟難親鸚鵡雖籠不著人何似家禽雙白鶴
閒行一步亦隨身
　　　老來生計
老來生計君看取白日遊行夜醉吟陶令有田唯種黍
<pb:KR4c0069_WYG_032-4b>
鄧家無子不留金人間榮耀因縁淺林下幽閒氣味深
煩慮漸銷虚白長一年心勝一年心
　　　早春題少室東巖
三十六峰晴雪銷嵐氣生月留三夜宿春引四山行逺
草初含色寒禽未變聲東巖最髙石唯我有題名
　　　早春即事
眼重朝眠足頭輕宿酒醒陽光滿前户雪水半中庭物
變隨天氣春生逐地形北簷梅晚白東岸柳先青葱壠
<pb:KR4c0069_WYG_032-5a>
抽羊角松巢墮鶴翎老來詩更拙吟罷少人聽
　　　歎春風兼贈李二十侍郎二絶
樹根雪盡催花發池岸冰消放草生唯有鬚霜依舊白
春風於我獨無情
道塲齋戒今初畢酒伴歡娱乆不同不把一杯來勸我
無情亦得似春風
　　　春來頻與李二賓客郭外同遊因贈長句
風光引步酒開顔送老消春嵩洛間朝蹋落花相伴出
<pb:KR4c0069_WYG_032-5b>
暮隨飛鳥一時還我為病叟誠宜退君是才臣豈合閒
可惜濟時心力在放教臨水復登山
　　　二月二日
二月二日新雨晴草芽菜甲一時生輕衫細馬春年少
十字津頭一字行
　　　春和令公緑野堂種花
緑野堂開占物華路人指道令公家令公桃李滿天下
何用堂前更種花
<pb:KR4c0069_WYG_032-6a>
　　　清明日登老君閣望洛城贈韓道士
風光煙火清明日歌哭悲歡城市間何事不隨東洛水
誰家又葬北邙山中橋車馬長無已下渡舟航亦不閒
冢墓纍纍人擾擾遼東悵望鶴飛還
　　　三月三日
畫堂三月初三日絮撲紗忩燕拂簷蓮子數杯甞冷酒
柘枝一曲試春衫階臨池面勝看鏡户映花藂當下簾
指㸃樓南玩新月玉鈎素手兩纎纎
<pb:KR4c0069_WYG_032-6b>
　　　雨中聽琴者彈鶴操
雙鶴分離一何苦連隂雨夜不堪聞莫教遷客孀妻聽
嗟嘆悲啼䛏殺君
　　　酬鄭二司録與李六郎中寒食日相過同宴見
　　　　贈(二人並/是同年)
偶因冷節㑹嘉賓況是平生心所親迎接須矜疎傅老
祇供莫笑阮家貧杯盤狼籍宜親夜風景闌珊欲過春
相對喜歡還悵望同年只有此三人
<pb:KR4c0069_WYG_032-7a>
　　　喜楊六侍御同宿
岸幘靜言明月夜匡牀閒臥落花朝二三月裏饒春睡
七八年來不早朝濁水清塵難㑹合髙鵬低鷃各逍遙
眼看又上青雲去更卜同衾一兩宵
　　　殘春詠懐贈楊暮巢侍郎
位逾三品日(太子少傅/官三品)年過六旬時(予今年/六十五)不道官班
下其如筋力衰猶憐好風景轉重舊親知少壯難重得
歡娛且強為興來池上酌醉出袖中詩靜話開襟乆閒
<pb:KR4c0069_WYG_032-7b>
吟放盞遲落花無限雪殘鬢幾多絲莫説傷心事春翁
易酒悲
　　　閒居春靜
閒泊池州靜掩扉老身慵出客來稀愁應暮雨留教住
春被殘鸎喚遣歸揭甕偷甞新熟酒開箱試著舊生衣
冬裘夏葛相催促垂老光隂速似飛
　　　春盡日天津橋醉吟偶呈李尹侍郎
宿雨洗天津無泥未有塵初晴迎早夏落照送殘春興
<pb:KR4c0069_WYG_032-8a>
發詩隨口狂來酒寄身水邊行嵬峩橋上立逡巡疎傅
心情老吳公政化新三川徒有主風景屬閒人
　　　池上逐涼二首
青苔地上消殘暑緑樹隂前逐晚涼輕屐單衫薄紗帽
淺池平岸痺(毗意/切)藤床簪纓怪我情何薄泉石諳君味
甚長徧問交親為老計多言宜靜不宜忙
窻間睡足休髙枕水伴行來上小船棹遣秃頭奴子撥
茶教纎手侍兒煎門前便是紅塵地林外無非赤日天
<pb:KR4c0069_WYG_032-8b>
誰信好風清簟上更無一事但翛然
　　　香山避暑二絶
六月灘聲如猛雨香山樓北暢師房夜深起凭闌干立
滿耳潺湲滿面涼
紗巾草履竹疎衣晚下香山蹋翠微一路涼風十八里
臥乗籃轝睡中歸
　　　老夫
七八年來遊洛都三分遊伴二分無風前月下花園裏
<pb:KR4c0069_WYG_032-9a>
處處唯殘个老夫世事勞心非富貴人生實事是歡娱
誰能逐我來閒坐時共酣歌傾一壺
　　　香山卜居
老須為老計老計在抽簪山下初投足人間乆息心亂
藤遮石壁絶澗䕶雲林若要深藏處無如此處深
　　　無長物
莫訝家居窄無嫌活計貧只縁無長物始得作閒人青
竹單床簟烏紗獨幅巾其餘皆稱是亦足奉吾身
<pb:KR4c0069_WYG_032-9b>
　　　宿香山寺酬廣陵牛相公見寄(來詩云唯羨東/都白居士月明)
　　　　(香積問禪師時牛相/三表乞退有詔不許)
手札八行詩一篇無由相見但依然君匡聖主方行道
我是空王正坐禪支許徒思遊白月䕫龍未放下青天
應須且為蒼生住猶去懸車十四年(牛相公今/年五十七)
　　　以詩代書寄户部楊侍郎勸買東鄰王家宅
勸君買取東鄰宅與我衡門相並開雲映髙峰當户牖
月和伊水入池臺林園亦要趂閒置筋力應須及健&KR0158;
<pb:KR4c0069_WYG_032-10a>
莫學因循白賔客欲年六十始歸來
　　　贈談客
上客清談何亹亹幽人閒思自寥寥請君休説長安事
膝上風清琴正調
　　　初入香山院對月(太和六/年秋作)
老住香山初到夜秋逢白月正圓時從今便是家山月
試問清光知不知
　　　題龍門堰西澗
<pb:KR4c0069_WYG_032-10b>
東岸菊藂西岸柳柳隂煙合菊花開一條秋水琉璃色
濶狹纔容小舫&KR0158;除却悠悠白少傅何人解入此中來
　　　秋霖中奉裴令公見招早出赴㑹馬上先寄六
　　　　韻
雨闇三秋日泥深一尺時老人平旦出自欲問何之不
是尋醫藥非干送别離素書傳好語絳帳赴佳期續借
桃花馬催迎楊柳姬只愁張録事罰我怪來遲
　　　甞酒聽歌招客
<pb:KR4c0069_WYG_032-11a>
一甕香醪新插芻雙鬟小妓薄能謳管絃漸好新教得
羅綺雖貧免外求世上貪忙不覺苦人間除醉即須愁
不知此事君知否君若知時從我遊
　　　八月三日作
露白月微明天涼景物清草頭珠顆冷樓角玉鈎生氣
爽衣裳健風疎砧杵鳴夜衾香有思秋簟冷無情夢短
眠頻覺宵長起暫行燭凝臨曉影蟲怨欲寒聲槿老花
先盡蓮凋子始成四時無了日何用嘆衰榮
<pb:KR4c0069_WYG_032-11b>
　　　病中贈南隣覓酒
頭痛牙疼三日臥妻看煎藥婢來扶今朝自挍擡頭語
先問南隣有酒無
　　　曉眠後寄楊户部
輭綾腰褥薄綿被涼冷秋天穩暖身一覺曉眠殊有味
無因寄與早朝人
　　　秋雨夜眠
涼冷三秋夜安閒一老翁臥遲燈滅後睡美雨聲中灰
<pb:KR4c0069_WYG_032-12a>
宿温瓶火香添暖被籠曉晴寒未起霜葉滿階紅
　　　喜夢得自馮翊歸洛兼呈令公
上客新從左輔迴髙陽興助洛陽才巳將四海聲名去
又占三春風景來甲子等頭憐共老文章敵手莫相猜
鄒枚未用爭詩酒且飲梁王賀喜杯
　　　齋戒滿夜戲招夢得
紗籠燈下道場前白日持齋夜坐禪無復更思身外事
未能全盡世間縁明朝又擬親杯酒今夕先聞理管絃
<pb:KR4c0069_WYG_032-12b>
方丈若能來問疾不妨兼有散花天
　　　和令公問劉賓客歸來稱意無之作
水南秋一半風景未蕭條皁葢迴沙苑藍轝上洛橋閒
甞黄菊酒醉唱紫芝謠稱意那勞問請錢不早朝
　　　酬夢得窮秋夜坐即事見寄
焰細燈將盡聲遙漏正長老人秋向火小女夜縫裳菊
悴籬經雨萍銷水得霜今冬暖寒酒先擬共君甞
　　　偶于維揚牛相公處覓得箏箏未到先寄詩來
<pb:KR4c0069_WYG_032-13a>
　　　　走筆戲答(來詩云但愁封寄/去魔物或驚禪)
楚匠饒巧思秦箏多好音如能㑹一面何啻直雙金玉
柱調須品朱絃染要深㑹教魔女弄不動是禪心
　　　答夢得秋庭獨坐見贈
林梢隱映夕陽殘庭際蕭疎夜氣寒霜艸欲枯蟲思急
風枝未定鳥棲難容衰見鏡同惆悵身健逢杯且喜歡
應是天教相煖熱一時垂老與閒官
　　　長齋月滿&KR0157;酒先與夢得對酌醉中同赴令公
<pb:KR4c0069_WYG_032-13b>
　　　　之宴戲贈夢得
齋宫前日滿三旬酒榼今朝一拂塵乘興還同訪戴客
解醒仍對姓劉人病心湯沃寒灰活老面花生朽木春
若怕平原怪先醉知君未慣吐車茵
　　　奉酬淮南牛相公思黯見寄二十四韻(毎對雙/闗分叙)
　　　　(兩/意)
白老忘機客牛公濟世賢鷗棲心戀水鵬舉翅摩天累
就優賢秩連操造化權貧司甚瀟洒榮路自喧闐望苑
<pb:KR4c0069_WYG_032-14a>
三千日台階十五年是人皆棄忘何物不陶甄(居易三/任官寮)
(皆分司東都于兹八載思黯出/入外内凡十五年皆同平章事)藍轝遊嵩嶺油幢鎮海
壖竹篙撑釣艇金甲擁樓船雪夜尋僧舎春朝列妓筵
長齋儼香火密宴簇花鈿自覺閒勝閙遙知醉笑禪是
非分未定㑹合杳無縁我正思楊府君應望洛川西來
風嫋嫋南去雁連連日落龍門外潮生𤓰步前秋同一
時盡月共兩鄉圓舊眷交歡在新文氣調全慙無白雪
曲難答碧雲篇金谷詩誰賞蕪城賦衆傳珠應哂魚目
<pb:KR4c0069_WYG_032-14b>
鈆未伏龍泉逺許驚魔物深情寄酒錢霜紈一百疋玉
柱十三絃(思黯逺寄箏來先寄詩云但愁封/寄去魔物或驚禪仍與酒資同至)楚醖來樽
裏秦箏送耳邊何時紅燭下相對一陶然
　　　吳祕監毎有美酒獨酌獨醉但蒙詩報不以飲
　　　　招輒此戲酬兼呈夢得
蓬山仙客下煙霄對酒唯吟獨酌謠不怕道狂揮玉爵
(記云飲玉/爵者弗揮)亦曽乗興換金貂(呉監前任/散騎常侍)君稱名士誇能
飲(王孝伯云但常無事讀/離騷痛飲只可稱名士)我是愚夫可見招(獨酌謠云/愚夫子不)
<pb:KR4c0069_WYG_032-15a>
(招/)賴有伯倫為醉伴何愁不解傲松喬
　　　酬夢得霜夜對月見懐
淒清冬夜景搖落長年情月帶親霜色碪和逺雁聲暖
憐罏火近寒覺被衣輕枕上酬佳句詩成夢不成
　　　初冬月夜得皇甫澤州手扎并詩數篇因遣報
　　　　書偶題長句
清泠玉韻兩三章落箔銀鈎七八行心逐報書懸鴈足
夢尋來路遶羊腸水南空地多明月山北天寒足早霜
<pb:KR4c0069_WYG_032-15b>
(履道所居在水南澤/州在太行之北地也)最恨潑醅新熟酒迎君不得共君
甞
　　　雪中酒熟欲攜訪吳監先寄此詩
新雪對新酒憶同傾一杯自然須訪戴不必待延枚(雪/賦)
(云延/枚叟)陳榻無辭解袁門莫懶開笙歌與談笑隨事自將
來
　　　酬令公雪中見贈訝不與夢得同相訪
雪似鵝毛飛散亂人披鶴氅立徘徊鄒生枚叟非無興
<pb:KR4c0069_WYG_032-16a>
唯待梁王召即來
　　　題酒甕呈夢得
若無清酒兩三甕爭向白鬚千萬莖麴糵消愁真得力
光隂催老苦無情凌烟閣上功無分伏火罏中藥未成
更擬共君何處去且來同作醉先生
　　　迂叟
一辭魏闕就商賓散地閒居八九春初時被目為迂叟
近日䝉呼作隱人冷煖俗情諳世路是非閒論任交親
<pb:KR4c0069_WYG_032-16b>
應須繩墨機闗外安置疎愚鈍滯身
　　　洛下閒居寄山南令狐相公
已收身向園林下猶寄名於禄仕間不鍛嵇康彌懶靜
無金疏傅更貧閒支分門内餘生計謝絶朝中舊往還
唯是相君忘未得時思漢水夢巴山
　　　惜春贈李尹
春色有時盡公門終日忙兩衙但不闕一醉亦何妨芳
樹花團雪衰翁鬢撲霜知君倚年少未苦惜風光
<pb:KR4c0069_WYG_032-17a>
　　　對酒勸令公開春遊宴
時泰嵗豐無事日功成名遂自由身前頭更有忘憂日
向上應無快活人自去年來多事故從今日去少交親
宜須數數謀歡㑹好作開成第二春
　　　與夢得偶同到敦詩宅感而題壁
山東纔副蒼生願(漢書云山/東出相)川上俄驚逝水波履道凄
涼新宅第(敦詩宅在履/道修造初成)宣城零落舊笙歌(崔家妓樂多/歸宣州也)
園荒唯有薪堪採門冷兼無雀可羅今日相逢偶同到
<pb:KR4c0069_WYG_032-17b>
傷心不是故經過
　　　楊六尚書新授東川節度使代妻戲賀兄嫂二
　　　　絶
劉綱與婦共昇仙弄玉隨夫亦上天何似沙哥領崔嫂
碧油幢引向東川
金花銀椀饒君用罨(遏合/切)畫羅衣儘嫂裁覓得黔婁為
妹壻可能空寄蜀茶來
　　　閒遊即事
<pb:KR4c0069_WYG_032-18a>
郊野遊行熟村園次第過驀山㝷浥澗蹋水渡伊河寒
食青青草春風瑟瑟波逢人共杯酒隨馬有笙歌勝事
經非少芳辰過亦多還須自知分不老擬如何
　　　六十六
七十欠四嵗此生那足論毎因悲物故還且喜身存安
得頭長黑爭教眼不昏交遊成拱木婢僕見曽孫瘦覺
腰金重衰憐鬢雪繁將何理老病應付與空門
　　　池上早春即事招夢得
<pb:KR4c0069_WYG_032-18b>
老更驚年改閒先覺日長晴熏榆莢黑春染柳梢黄雲
破山呈色冰融水放光低平穩舩舫輕暖好衣裳白角
三升榼紅茵六尺牀偶遊難得伴獨醉不成狂我有中
心樂君無外事忙經過莫慵懶相去兩三坊
　　　因夢得題公垂所寄蠟燭因寄公垂
照梁初日光相似出水新蓮艷不如却寄兩條君令取
明年雙引入中書(宰相入朝舉雙/燭餘官各一)
　　　令公南庄花柳正盛欲偷一賞先寄二篇
<pb:KR4c0069_WYG_032-19a>
最憶樓花千萬朶偏憐隄柳兩三株擬提社酒攜村妓
擅入朱門莫怪無(映樓&KR0669;花拂隄垂柳庄上/最勝絶處故舉以為對)
可惜亭臺閒度日欲偷風景暫遊春只愁花裏鶯饒舌
飛入宫城報主人
　　　春夜宴席上戲贈裴淄州
九十不衰真地仙(謂淄/州也)六旬猶健亦天憐(予自/謂也)今年相
遇鶯花月此夜同歡歌酒筵四座齊聲和絲竹兩家隨
分鬭金鈿留君到曉無他意圖向君前作少年
<pb:KR4c0069_WYG_032-19b>
　　　贈夢得
年顔老少與君同眼未全昏耳未聾放醉臥為春日伴
趂歡行入少年叢㝷花借馬煩川守弄水偷船惱令公
聞道洛城人盡怪呼為劉白二狂翁
　　　晚春欲攜酒㝷沈四著作先以六韻寄之
病容衰慘澹芳景晚蹉跎無計留春得爭能奈老何篇
章慵報答杯讌喜經過顧我酒狂乆負君詩債多(沈前/後恵)
(詩十餘首春來多醉/竟未酬答今故云爾)敢辭攜緑蟻只願見青娥最憶陽
<pb:KR4c0069_WYG_032-20a>
闗唱真珠一串歌(沈有謳者善唱西/出陽闗無故人詞)
　　　開成二年三月三日河南尹李待價以人和嵗
　　　　稔將禊於洛濱前一日啓留守裴令公令公
　　　　明日召太子少傅白居易太子賓客蕭籍李
　　　　仍叔劉禹錫前中書舎人鄭居中國子司業
　　　　裴惲河南少尹李道樞倉部郎中崔晉司封
　　　　員外郎張可續駕部員外郎盧言虞部員外
　　　　郎苗愔和州刺史裴儔淄州刺史裴洽檢校
<pb:KR4c0069_WYG_032-20b>
　　　　禮部員外郎楊魯士四門博士談𢎞謩等一
　　　　十五人合宴于舟中由斗亭歴魏隄抵津橋
　　　　登臨泝㳂自晨及暮簪組交映歌笑間發前
　　　　水嬉而後妓樂左筆硯而右壺觴望之若仙
　　　　觀者如堵盡風光之賞極遊泛之娯美景良
　　　　辰賞心樂事盡得于今日矣若不記録謂洛
　　　　無人晉公首賦一章鏗然玉振顧謂四座繼
　　　　而和之居易舉酒抽毫奉十二韻以獻(座上/作)
<pb:KR4c0069_WYG_032-21a>
三月草萋萋黄鶯歇又啼柳橋晴有絮沙路潤無泥禊
事修初畢遊人到欲齊金鈿耀桃李絲管駭鳬鷖轉岸
迴船尾臨流簇馬蹄閙翻揚子渡蹋破魏王隄妓接謝
公宴詩陪荀令題舟同李膺汎醴為穆生攜水引春心
蕩花牽醉眼迷塵街從鼔動煙樹任鴉棲舞急紅腰凝
歌遲翠黛低夜歸何用燭新月鳳樓西
　　　同夢得暮春寄賀東西川二楊尚書
龍節對持真可愛雁行相接更堪誇兩川風景同三月
<pb:KR4c0069_WYG_032-21b>
千里江山屬一家魯衞定知連氣色潘楊亦覺有光華
(予與二公/皆忝姻眷)應憐洛下分司伴冷宴閒遊老看花
　　　喜小樓西新柳抽條
一行弱柳前年種數尺柔條今日新漸欲拂他騎馬客
未多遮得上樓人須教碧玉羞眉黛莫與紅桃作麴塵
為報金隄千萬樹饒伊未敢苦爭春
　　　酒醒㝷夢得
料合同惆悵花殘酒亦殘醉心忘老易醒眼别春難獨
<pb:KR4c0069_WYG_032-22a>
出雖慵懶相逢定喜歡還攜小蠻去試覓老劉看(小蠻/酒榼)
(名/也)
　　　感事
服氣崔常侍(晦/叔)燒丹鄭舎人(居/中)常期生羽翼那忽化灰
塵毎遇凄涼事還思潦倒身唯知趂杯酒不解鍊金銀
睡適三尸性慵安五臟神無憂亦無喜六十六年春
　　　和裴令公南庄一絶(裴云野人不識中書/令喚作陶家與謝家)
陶廬僻陋那堪比謝墅幽微不足攀何似嵩峰三十六
<pb:KR4c0069_WYG_032-22b>
長隨申甫作家山
　　　宅西有流水牆下構小樓臨翫之時頗有幽&KR0208;
　　　　因命歌酒聊以自娯獨醉獨吟偶題五絶
伊水分來不自由無人解愛為誰流家家抛向牆根底
唯我栽蓮越小樓
水色波文何所似麴塵羅帶一條斜莫言羅帶春無主
自置樓來屬白家
日灧水光搖素壁風飄樹影拂朱欄皆言此處宜絃管
<pb:KR4c0069_WYG_032-23a>
試奏霓裳一曲看
霓裳試罷唱梁州紅袖斜翻翠黛愁應是遙聞勝近聽
行人欲過盡迴頭
獨醉還須得歌舞自娯何必要親賓當時一部清商樂
亦不長將樂外人
　　　偶作
藍舁出即忘歸舎柴户昏猶未掩闗聞客病時慙體健
見人忙處覺心閒清涼秋寺行香去和暖春城拜表還
<pb:KR4c0069_WYG_032-23b>
木雁一篇須記取致身才與不才間
　　　同夢得酬牛相公初到洛中小飲見贈(時牛相/公辭罷)
　　　　(揚州節度就/拜東都留守)
淮南揮手抛紅斾洛下迴頭向白雲政事堂中老丞相
制科塲裏舊將軍宫城煙月饒全占闗塞風光請半分
詩酒放狂猶得在莫欺白叟與劉君
　　　幽居早秋閒詠
幽僻囂塵外清涼水木間臥風秋拂簟步月夜開闗且
<pb:KR4c0069_WYG_032-24a>
得身安泰從他世險艱但休爭要路不必入深山軒鶴
留何用泉魚放不還誰人知此味臨老十年閒
　　　和令狐僕射小飲聽阮咸
掩抑復淒清非琴不是箏還彈樂府曲别占阮家名古
調何人識初聞滿座驚落盤珠歴歴搖珮玉琤琤似勸
杯中物如含林下情時移音律改豈是昔時聲
　　　燒藥不成命酒獨醉
白髮逢秋王丹砂見火空不能留姹女爭免作衰翁賴
<pb:KR4c0069_WYG_032-24b>
有杯中緑能為面上紅少年心不逺只在半酣中
　　　送廬郎中赴河東裴令公幕
别時暮雨洛橋岸到日涼風汾水波荀令見君應問我
為言秋草閉門多
　　　送李滁州
君於覺路深留意我亦禪門薄致功未悟病時須去病
已知空後莫依空白衣臥病嵩山下皁蓋行春楚水東
誰道三年千里别兩心同在道塲中
<pb:KR4c0069_WYG_032-25a>
　　　長齋月滿寄思黯
一日不見如三月一月相思如七年似隔山河千里地
仍當風雨九秋天明朝齋滿相尋去挈榼抱衾同醉眠
　　　冬夜對酒寄皇甫十
霜殺中庭艸冰生後院池有風空動樹無葉可辭枝十
月苦長夜百年強半時新開一瓶酒那得不相思
　　　嵗除夜對酒
衰翁嵗除夜對酒思悠然艸白經霜地雲黄欲雪天醉
<pb:KR4c0069_WYG_032-25b>
依香枕坐慵傍暖罏眠洛下閒來乆明朝是十年
　
　
　
　
　
　
　白氏長慶集巻三十三

<pb:KR4c0069_WYG_033-1a>
欽定四庫全書
　白氏長慶集巻三十四
　　　　　　　　　　　　唐　白居易　撰
　　律詩(凡七十/五首)
　　　司徒令公分守東洛移鎮北都一心勤王三月
　　　　成政形容盛德實在歌詩況辱知音敢不先
　　　　唱輒奉五言四十韻寄獻以抒下情
天上中台正人間一品髙(中書令上應中/台司徒官一品)休明值堯舜
<pb:KR4c0069_WYG_033-1b>
勲業過蕭曹始擅文三捷(進士及第博學/制策連登三科)終兼武六韜
動人名赫赫憂國意忉忉盪蔡擒封豕(呉元/濟也)平齊斬巨
鼇(李師/道也)兩河收土宇四海定波濤寵重移官籥(自東都/留守授)
(北京/留守)恩新換閫旄保釐東宅靜(周公召公/東治洛宅)守䕶北門牢
晉國封疆濶并州士馬豪胡兵驚赤幟邊鴈避烏號令
下流如水仁霑澤似膏路喧歌五袴軍醉感單醪將校
森貔武賓僚儼雋髦客無煩夜柝吏不犯秋毫神在臺
駘助魂亡獫狁逃德星銷彗孛霖雨滅腥臊烽戍髙臨
<pb:KR4c0069_WYG_033-2a>
代闗河逺控洮汾雲晴漠漠朔吹冷颾颾豹尾交牙㦸
蚪鬚捧佩刀通天白犀帶照地紫麟袍羌管吹楊柳燕
姬酌蒲(普模/切)萄(蒲萄酒/出太原)銀含鑿落盞金屑琵琶槽遙想
從軍樂應忘報國勞紫微留北闕(中書令即/紫微令也)緑野寄東
臯(緑野堂在東/都午橋莊也)忽憶前時㑹多慙下客叨清宵陪讌話
美景從遊遨花月還同賞琴詩雅自操朱絃拂宫徴洪
筆振風騷近竹開方丈依林架桔橰春池八九曲畫舫
兩三艘徑滑苔粘屐潭深水没蒿緑絲縈岸柳紅粉映
<pb:KR4c0069_WYG_033-2b>
樓桃(皆午橋莊/中佳境)為穆先陳醴(居易毎十齋日在㑹常/䝉以二勒湯代酒也)招
劉共藉糟(劉夢/得也)舞鬟金翡翠歌頸玉蠐螬盛德終難過
明時豈易遭公雖慕張范(張良/范蠡)帝未捨伊臯眷戀心方
結踟蹰首已搔鸞凰上寥廓燕雀住蓬蒿欲獻文狂簡
徒煩思鬱陶可憐四百字輕重抵鴻毛
　　　和東川楊慕巢尚書府中獨坐感戚在懐見寄
　　　　十四韻(慕巢感戚䖍州弟喪逝感已之榮/盛有歸洛之意故叙而和之也)
我是知君者君今意若何窮通時不定苦樂事相和東
<pb:KR4c0069_WYG_033-3a>
蜀歡殊渥西江歎逝波只縁榮貴極翻使感傷多行斷
風驚鴈(慕巢及楊九楊十前年/來兄弟三人各在一處)年侵日下坡片心休慘
戚雙鬢巳蹉跎紫綬黄金印青幢白玉珂老將榮補貼
愁用道消磨外府饒盃酒中堂有綺羅應須引滿飲何
不放狂歌錦水通巴峽香山對洛河將軍馳鐵馬少傅
步銅駝深契憐松竹髙情憶薜蘿懸車年甚逺未敢故
相過
　　　分司洛中多暇數與諸客宴遊醉後狂吟偶成
<pb:KR4c0069_WYG_033-3b>
　　　　十韻因招夢得賓客兼呈思黯竒章公
性與時相逺身將世兩忘寄名朝士籍寓興少年塲老
豈無談笑貧猶有酒漿隨時求伴侣逐日用風光數數
遊何爽些些病未妨天教榮啓樂人恕接輿狂改業為
逋客移家住醉鄉不論招夢得兼擬誘竒章要路風波
險權門市井忙世間無可戀不是不思量
　　　小嵗日喜談氏外孫女孩滿月
今旦夫妻喜他人豈得知自嗟生女晚敢訝見孫遲物
<pb:KR4c0069_WYG_033-4a>
以稀為貴情因老更慈新年逢吉日滿月乞名時桂燎
熏花果蘭湯洗玉肌懐中有可抱何必是男兒
　　　閒吟贈皇甫郎中親家翁(新與皇/甫結姻)
誰能嗟嘆光隂暮豈復憂愁活計貧忽忽不知頭上事
時時猶憶眼中人早為良友非交勢晚接嘉姻不失親
最喜兩家婚嫁畢一時抽得尚平身
　　　夢得臥病攜酒相尋先以此寄
病來知少客誰可以為娱日晏開門未秋寒有酒無自
<pb:KR4c0069_WYG_033-4b>
宜相慰問何必待招呼小疾無妨飲還須挈一壺
　　　酬思黯戲贈(同用/狂字)
鍾乳三千兩金釵十二行妬他心似火欺我鬢如霜(思/黯)
(自誇前後服鍾乳三千兩甚得力而歌/舞之妓頗多來詩戲予羸老故戲答之)慰老資歌笑銷
愁仰酒漿眼看狂不得狂得且須狂
　　　又戲答絶句(來句云不是道公狂不/得恨公逢我不教狂)
狂夫與我世相忘故態些些亦不妨縱酒放歌聊自樂
接輿爭解教人狂
<pb:KR4c0069_WYG_033-5a>
　　　令狐相公與夢得交情素深眷予分亦不淺一
　　　　聞薨逝相顧泫然旋有使來得前月未殁之
　　　　前數日書及詩寄贈夢得哀吟悲歎寄情於
　　　　詩詩成示予感而繼和
緘題重疊語殷勤存殁交親自此分前月使來猶理命
今朝詩到是遺文銀鈎見晚書無報玉樹埋深哭不聞
最感一行絶筆字尚言千萬樂天君(令狐與夢得手扎/後云見樂天君為)
(伸千萬/之誠也)
<pb:KR4c0069_WYG_033-5b>
　　　洛下雪中頻與劉李二賓客宴集因寄汴州李
　　　　尚書
水南水北雪紛紛雪裏歡遊莫厭頻日日闇來唯老病
年年少去是交親碧氊帳煖梅花濕紅燎罏香竹葉春
今日鄒枚俱在洛梁園置酒召何人
　　　看夢得題答李侍郎詩詩中有文星之句因戲
　　　　和之
看題錦繡報瓊瓌俱是人天第一才好遣文星守躔次
<pb:KR4c0069_WYG_033-6a>
亦須防有客星來
　　　閒適
禄俸優饒官不卑就中閒適是分司風光暖助遊人處
雨雪寒供飲宴時肥馬輕裘還且有麤歌薄酒亦相隨
微躬所要今皆得只是蹉跎得校遲
　　　戲答思黯(思黯有能箏/者以此戲之)
何時得見十三絃待取無雲有月天願得金波明似鏡
鏡中照出月中仙
<pb:KR4c0069_WYG_033-6b>
　　　酬裴令公贈馬相戲(裴詩云君若有心求逸足/我還留意在名姝葢引妾)
　　　　(換馬戯意亦/有所屬也)
安石風流無奈何欲將赤驥換青娥不辭便送東山去
臨老何人與唱歌
　　　新嵗贈夢得
暮齒忽將及同心私自憐漸衰宜減食巳喜更加年紫
綬行聯袂藍轝出比肩與君同甲子嵗酒合誰先
　　　早春持齋答皇甫十見贈
<pb:KR4c0069_WYG_033-7a>
正月晴和風氣新紛紛已有醉遊人帝城花笑長齋客
三十年來負早春
　　　戲贈夢得兼呈思黯
霜鬢莫欺今老矣(傳曰今老矣/無能為也)一杯莫笑便陶然陳郎
中處為髙户裴使君前作少年(陳商郎中酒户㳙滴/裴洽使君年九十餘)顧
我獨狂多自哂與君同病最相憐月終齋滿誰開素須
擬竒章置一筵
　　　早春憶遊思黯南莊因寄長句
<pb:KR4c0069_WYG_033-7b>
南莊勝處心常憶借問軒車早晚遊美景難忘竹廊下
好風爭奈柳橋頭冰消見水多於地雪霽看山盡入樓
若待春深始同賞鶯殘花落却堪愁
　　　詶皇甫十早春對雪見贈
漠漠復雰雰東風散玉塵明催竹窻曉寒退柳園春緑
醖香堪憶紅罏暖可親忍心三兩日莫作破齋人
　　　奉和思黯自題南莊見示兼呈夢得
謝家别墅最新竒山展屏風花夾籬曉月漸沉橋脚底
<pb:KR4c0069_WYG_033-8a>
晨光初照屋梁時臺頭有酒鶯呼客水面無塵風洗池
除却吟詩兩閒客此中情狀更誰知
　　　送蘄春李十九使君赴郡
可憐官職好文詞五十專城未是遲曉月鏡前無白髮
春風門外有紅旗郡中何處堪攜酒席上誰人解和詩
唯共交親開口笑知君不及洛陽時
　　　自題酒庫
野鶴一辭籠虚舟長任風送愁還閙處移老入閒中身
<pb:KR4c0069_WYG_033-8b>
更求何事天將富此翁此翁何處富酒庫不曽空(劉仁/軌詩)
(云天將富此翁/以一醉為富也)
　　　寒食日寄楊東川
不知楊六逢寒食作底歡娯過此辰兠率寺髙宜望月
嘉陵江近好遊春蠻旗似火行隨馬蜀妓如花坐遶身
不使黔婁夫婦看誇張富貴向何人
　　　醉後聽唱桂花曲(詩云遙知天上桂花孤試問/嫦娥更有無月中幸有閒田)
　　　　(地何不中央種兩株此曲/韻怨切聽輒感人故云爾)
<pb:KR4c0069_WYG_033-9a>
桂華詞意苦丁寧唱到嫦娥醉便醒此是人間腸斷曲
莫教不得意人聽
　　　酬夢得以予五月長齋延僧徒絶賓友見戲十
　　　　韻
賓客懶逢迎翛然池館清簷閒空鷰語林靜未蟬鳴葷
血還休食杯觴亦罷傾三春多放逸五月暫修行香印
朝煙細紗燈夕焰明交游諸長老師事古先生(竺乾古/先生也)
禪後心彌寂齋來體更輕不唯忘肉味兼擬滅風情䝉
<pb:KR4c0069_WYG_033-9b>
以聲聞待難將戲論爭虚空若有佛靈運恐先成
　　　奉和裴令公三月上已日遊太原龍泉憶去嵗
　　　　禊洛見示之作(依來體/雜言)
去嵗暮春上已共泛洛水中流今嵗暮春上已獨立香
山下頭風光閒寂寂旌斾逺悠悠丞相府歸晉國太行
山礙并州鵬背負天龜曳尾雲泥不可得同遊
　　　又和令公新開龍泉晉水二池
舊有潢汚泊今為白水塘(詩云方塘/含白水)笙歌聞四面樓閣
<pb:KR4c0069_WYG_033-10a>
在中央春變煙波色晴添樹木光龍泉信為美莫忘午
橋莊
　　　早夏曉興贈夢得
窻明簾薄透朝光臥整巾簪起下牀背壁燈殘經宿焰
開箱衣帶隔年香無情亦任他春去不醉爭消得晝長
一部清商一壺酒與君明日暖新堂
　　　春日題乾元寺上方最髙峰亭
危亭絶頂四無鄰見盡三千世界春但覺虚空無障礙
<pb:KR4c0069_WYG_033-10b>
不知髙下幾由旬迴看官路三條線却望都城一片塵
賓客暫遊無半日王侯不到便終身始知天造空閒境
不為忙人富貴人
　　　奉和思黯相公以李蘇州所寄太湖石竒狀絶
　　　　倫因題二十韻見示兼呈夢得
錯落復崔嵬蒼然玉一堆峰騈仙掌出鏬坼劍門開峭
頂髙危矣盤根下壯哉精神欺竹樹氣色壓亭臺隱起
磷磷狀凝成瑟瑟胚(鋪杯/切)廉稜露鋒刄清越扣瓊瑰(妬/囘)
<pb:KR4c0069_WYG_033-11a>
(切/)岌嶪(魚怯/切)形將動巍峩勢欲摧竒應潛鬼怪靈合蓄
雲雷黛潤霑新雨斑明㸃古苔未曽棲鳥雀不肯染塵
埃尖削琅玕笋窪(烏𤓰/切)剜(烏官/切)瑪瑙罍海神移碣石畫
障簇天台在世為尤物如人負逸才渡江一葦載入洛
五丁推出處雖無意升沉亦有媒(媒為李/蘇州)拔從水府底
置向相庭隈對稱吟詩句看宜把酒杯終隨金礪用不
學玉山頽疏傅心偏愛園公眼屢迴共嗟無此分虚管
太湖來(居易與夢得俱典/姑蘇而不獲此石)
<pb:KR4c0069_WYG_033-11b>
　　　奉和思黯相公雨後林園四韻見示
新晴夏景好復此池邊地煙樹緑含滋水風清有味便
成林下隠都忘門前事騎吏引歸軒始知身富貴
　　　晚夏閒居絶無賓客欲㝷夢得先寄此詩
魚笋朝飡飽蕉紗暑服輕欲為窻下寢先傍水邊行晴
引鶴雙舞秋生蟬一聲無人解相訪有酒共誰傾老更
諳時事閒多見物情只因劉與白二叟自相迎
　　　寄李蘄州
<pb:KR4c0069_WYG_033-12a>
下車書奏龔黄課動筆詩傳鮑謝風江郡謳謠誇杜母
洛城歡㑹憶車公笛愁春盡梅花裏簟冷秋生薤葉中
(蘄州出好笛/并薤葉簟)不道蘄州歌酒少使君難稱與誰同
　　　憶江南詞三首(此曲亦名謝秋/娘毎首五句)
江南好風景舊曽諳日出江花紅似火春來江水緑如
藍能不憶江南
　　　二
江南憶最憶是杭州山寺月中㝷桂子郡亭枕上看潮
<pb:KR4c0069_WYG_033-12b>
頭何日更重遊
　　　三
江南憶其次憶呉宫吳酒一杯春竹葉吳娃雙舞醉芙
蓉早晚復相逢
　　　酬思黯相公晚夏雨後感秋見贈
暮來朝去無歇期炎涼闇向雨中移夜長秖合愁人覺
秋冷先應瘦客知兩幅彩箋揮逸翰一聲寒玉振清辭
無憂無病身榮貴何故沉吟亦感時
<pb:KR4c0069_WYG_033-13a>
　　　乆雨閒悶對酒偶吟
淒淒苦雨闇銅駞嫋嫋涼風起漕(在到/切)河自夏及秋晴
日少從朝至暮悶時多鷺臨池立窺魚笱(舉後/切)隼傍林
飛拂雀羅賴有杯中神聖物百憂無奈十分何
　　　雨後秋涼
夜來秋雨後秋氣颯然新團扇先辭手生衣不著身更
添砧引思難與簟相親此境誰偏覺貧閒老瘦人
　　　酬夢得早秋夜對月見寄
<pb:KR4c0069_WYG_033-13b>
吾衰寡情&KR0208;君病懶經過其奈西樓上新秋明月何庭
蕪淒白露池色澹金波況是初長夜東城砧杵多
　　　題謝公東山障子
賢愚共在浮生内貴賤同趨羣動間多見忙時已衰病
少聞健日肯休閒鷹饑受緤(先結/切)從難退鶴老乗軒亦
不還唯有風流謝安石拂衣攜妓入東山
　　　謝楊東川寄衣服
年年衰老交遊少處處蕭條書信稀唯有巢兄不相忘
<pb:KR4c0069_WYG_033-14a>
春茶未斷寄秋衣
　　　詠懐寄皇甫朗之
老大多情足往還招僧待客夜開闗學調氣後衰中健
不用心來閙處閒養病未能辭薄俸忘名何必入深山
與君别有相知分同置身於木鴈間
　　　東城晚歸
一條卭杖懸龜榼雙角吳童控馬銜晚入東城誰識我
短靴低帽白蕉衫
<pb:KR4c0069_WYG_033-14b>
　　　與夢得沽酒閒飲且約後期
少時猶不憂生計老後誰能惜酒錢共把十千沽一斗
相看七十欠三年閒徴雅令窮經史醉聽清吟勝管絃
更待菊黄家醖熟共君一醉一陶然
　　　與牛家妓樂雨夜合宴
玉管清絃聲旖旎翠釵紅袖坐參差兩家合奏洞房夜
八月連隂秋雨時歌臉有情凝睇乆舞腰無力轉裙遲
人間歡樂無過此上界西方即不知
<pb:KR4c0069_WYG_033-15a>
　　　和楊六尚書喜兩弟漢公轉吳興魯士賜章服
　　　　命賓開宴用慶恩榮賦長句見示
華筵賀客日紛紛劍外歡娛洛下聞朱紱寵光新照地
彤襜喜氣逺凌雲榮聯花蕚詩難和樂助塤篪酒易醺
感羨料應知我意今生此事不如君
　　　自詠
鬚白面微紅醺醺半醉中百年隨手過萬事轉頭空臥
疾痩居士行歌狂老翁仍聞好事者將我畫屏風
<pb:KR4c0069_WYG_033-15b>
　　　夢得相過援琴命酒因彈秋思偶詠所懐兼寄
　　　　繼之待價二相府
閒居靜侣偶相招小飲初酣琴欲調我正風前弄秋思
君應天上聽雲韶(雲韶雅曲上多/與宰相同聽之)時和始見陶鈞力物
遂方知盛聖朝雙鳳棲梧魚在藻飛沉隨分各逍遙
　　　九月八日酬皇甫十見贈
君方對酒綴詩章我正持齋坐道塲處處追遊雖不去
時時吟詠亦無妨霜蓬舊鬢三分白露菊新花一半黄
<pb:KR4c0069_WYG_033-16a>
惆悵東籬不同醉陶家明日是重陽
　　　慕巢尚書書云室人欲為置一歌者非所安也
　　　　以詩相報因而和之
東川已過二三春南國須求一兩人富貴大都多老大
歡娯大半為親賓如愁翠黛應堪重買笑黄金莫訴貧
他日相逢一杯酒樽前還要落梁塵
　　　杪秋獨夜
無限少年非我伴可憐清夜與誰同歡娛牢落中心少
<pb:KR4c0069_WYG_033-16b>
親故凋零四面空紅葉樹飄風起後白鬚人立月明中
前頭更有蕭條物老菊衰蘭三兩叢
　　　憑李睦州訪徐凝山人(凝即睦州/之民也)
郡守輕詩客鄉人薄釣翁解憐徐處士唯有李郎中
　　　蘇州故吏
江南故吏别來乆今日池邊識我無不獨使君頭似雪
華亭鶴死白蓮枯(蓮鶴皆蘇/州同來)
　　　得楊湖州書頗誇撫民接賔縱酒題詩因以絶
<pb:KR4c0069_WYG_033-17a>
　　　　句戲之
豈獨愛民兼愛客不唯能飲又能文白蘋洲上春傳語
柳使君輸楊使君
　　　天宫閣秋晴晚望
洛城秋霽後梵閣暮登時此日風煙好今秋節候遲霞
光紅泛艷樹影碧參差莫慮言歸晚牛家有宿期
　　　酬夢得暮秋晴夜對月相憶
霽月光如練盈庭復滿池秋深無熱後夜淺未寒時露
<pb:KR4c0069_WYG_033-17b>
葉團荒菊風枝落病棃相思懶相訪應是各年衰
　　　同夢得和思黯見贈來詩中先叙三人同讌之
　　　　歡次有歎鬢髮漸衰嫌孫子催老之意因酬
　　　　妍唱兼吟鄙懐
醉伴騰騰白與劉何朝何夕不同遊留連燈下明猶飲
斷送樽前倒即休催老莫嫌孫稚長加年須喜鬢毛秋
教他伯道爭存活無子無孫亦白頭
　　　聽歌
<pb:KR4c0069_WYG_033-18a>
管妙絃清歌入雲老人合眼醉醺醺誠知不及當年聽
猶覺聞時勝不聞
　　　三年冬隨事鋪設小堂寢處稍似穩暖因念衰
　　　　病偶吟所懐
小宅非全陋中堂不甚卑聊堪㑹親族足以貯妻兒暖
帳迎冬設温罏向夜施裘新青兔褐褥軟白猿皮似鹿
依深草如雞宿穩枝逐身安枕席隨事有屏帷病致衰
殘早貧營活計遲由來蠶老後方是繭成時
<pb:KR4c0069_WYG_033-18b>
　　　初冬即事呈夢得
青氊帳暖喜微雪紅地罏深宜早寒走筆小詩能和否
潑醅新酒試甞看僧來乞食因留宿客到開樽便共歡
臨老交親零落盡希君恕我取人寛
　　　自罷河南已換七尹每一入府悵然舊遊因宿
　　　　内㕔偶題西壁兼呈韋尹常侍
每日河南府依然自到家杯甞七尹酒(七君酒味不/同備甞之矣)樹
看十年花(即府中/新菓園)且健須歡喜雖衰莫歎嗟迎門無故
<pb:KR4c0069_WYG_033-19a>
吏侍坐有新娃暖閣謀宵宴寒庭放晚衙主人留宿定
一任夕陽斜
　　　天寒晚起引酌詠懐寄許州王尚書汝州李常
　　　　侍
葉覆冰池雪滿山日髙慵起未開闗寒來更亦無過醉
老後何由可得閒四海故交唯許汝十年貧健是樊蠻
相思莫㤀櫻桃㑹一放狂歌一破顔(櫻桃時數與許汝/二君歡㑹甚樂)
　　　四年春
<pb:KR4c0069_WYG_033-19b>
柳梢黄嫩草芽新又入開成第四春近日放慵多不出
少年嫌老可相親分司吉傅頻過舎致仕崔卿擬卜鄰
時輩推遷年事到往還多是白頭人
　　　白髮
白髮生來三十年而今鬚鬢盡皤然歌吟終日如狂叟
衰疾多時似瘦仙八戒夜持香火印三光朝念蘂珠篇
其餘便被春收拾不作閒遊即醉眠
　　　追歡偶作
<pb:KR4c0069_WYG_033-20a>
追歡逐樂少間時補貼平生得事遲何處花開曽後看
誰家酒熟不先知石樓月下吹蘆管金谷風前舞柳枝
十聽春啼變鸎舌三嫌老醜換蛾眉樂天一過難知分
猶自咨嗟兩鬢絲(蘆管柳枝已下皆/十年來洛中之事)
　　　公垂尚書以白馬見寄光潔穩善以詩謝之
翩翩白馬稱金羈領綴銀花尾曳絲毛色鮮明人盡愛
性靈馴善主偏知免將妾換慙來處試使奴牽欲上時
不蹶不驚行步穩最宜山簡醉中騎
<pb:KR4c0069_WYG_033-20b>
　　　西樓獨立
身著白衣頭似雪時時醉立小樓中路人迴顧應相怪
十一年來見此翁
　　　書事詠懐
官俸將生計雖貧豈敢嫌金多輸陸賈酒足勝陶潛(陶/潛)
(詩云常苦/酒不足)牀暖僧敷坐樓晴妓巻簾日遭齋破用(每月/常持)
(十/齋)春賴閏加添(是年閏/正月也)老向歡彌切狂於飲不㢘十年
閒未足亦恐涉無厭
<pb:KR4c0069_WYG_033-21a>
　　　酬夢得比萱草見贈(來篇云唯君比萱/草相見可忘憂)
杜康能散悶萱草解忘憂借問萱逢杜何如白見劉老
衰勝少夭閒樂笑忙愁試問同年内何人得白劉
　　　問皇甫十
苦樂心由我窮通命任他坐傾張翰酒行唱接輿歌榮
盛傍看好優閒自適多知君能斷事勝負兩如何
　　　早春獨登天宫閣
天宫日暖閣門開獨上迎春飲一杯無限遊人遙怪我
<pb:KR4c0069_WYG_033-21b>
縁何最老最先來
　　　送蘇州李使君赴郡二絶句
憶抛印綬辭吳郡衰病當時巳有餘今日賀君兼自喜
八迴看換舊銅魚(予自罷蘇州及/兹換八刺史也)
　　　二
舘娃宫深春日長(館娃宫今/靈巖寺也)烏鵲橋髙秋夜涼(烏鵲橋/在蘇州)
(南/門)風月不知人世變奉君直似奉吳王
　　　長洲曲新詞
<pb:KR4c0069_WYG_033-22a>
茂苑綺羅佳麗地女湖桃李艷陽時心奴巳死胡容老
後輩風流是阿誰
　
　
　
　
　
　
<pb:KR4c0069_WYG_033-22b>
　
　
　
　
　
　
　
　白氏長慶集巻三十四

<pb:KR4c0069_WYG_034-1a>
欽定四庫全書
　白氏長慶集巻三十五
　　　　　　　　　　　　唐　白居易　撰
　　律詩(一百/首)
　　　病中詩十五首
開成已未嵗余蒲柳之年六十有八冬十月甲寅旦始
得風痺之疾體癏(音/闗)目眩左足不支蓋老病相乗時而
至耳余早棲心釋梵浪跡老莊因疾觀身果有所得何
<pb:KR4c0069_WYG_034-1b>
則外形骸而内忘憂恚先禪觀而後順毉治旬月以還
厥疾少間杜門髙枕澹然安閒吟諷興來亦不能遏因
成十五首題為病中詩且貽所知兼用自廣昔劉公榦
病漳浦謝康樂臥臨川咸有篇章抒詠其志今引而序
之者慮不知我者或加誚焉
　　　　初病風
六十八衰翁乗衰百疾攻朽株難免蠧空穴易來風肘
痺宜生柳頭旋劇轉蓬恬然不動處虚白在胷中
<pb:KR4c0069_WYG_034-2a>
　　　　枕上作
風疾侵凌臨老頭血凝筋滯不調柔甘從此後支離臥
賴是從前爛熳遊迴思往事紛如夢轉覺餘生杳若浮
浩氣自能充靜室驚颷何必蕩虚舟腹空先進松花酒
膝冷重裝桂布裘若問樂天憂病否樂天知命了無憂
　　　　答閒上人來問因何風疾
一床方丈向陽開勞動文殊問疾來欲界凡夫何足道
四禪天始免風灾
<pb:KR4c0069_WYG_034-2b>
　　　　病中五絶
世間生老病相隨此事心中乆自知今日行年將七十
猶須慙愧病來遲
方寸成灰鬢作絲假如強健亦何為家無憂累身無事
正是安閒好病時
李君墓上松應拱元相池頭竹盡枯多幸樂天今始病
不知合要苦治無(李元皆予執友也杓直少予八嵗即/世已九年微之少予七年夢已八年)
(矣今予始病/得非幸乎)
<pb:KR4c0069_WYG_034-3a>
目昏思寢即安眠足軟妨行便坐禪身作醫王心是藥
不勞和扁到門前
交親不要苦相憂亦擬時時強出遊但有心情何用脚
陸乘肩輿水乗舟
　　　　送嵩客
登山臨水分無期泉石煙霞今屬誰君到嵩陽吟此句
與敎三十六峯知
　　　　罷灸
<pb:KR4c0069_WYG_034-3b>
病身佛説將何喻變滅須㬰豈不聞莫遣淨名知我笑
休將火艾灸浮雲(維摩經云是身如/浮雲須㬰變滅也)
　　　　賣駱馬
五年花下醉騎行臨賣迴頭嘶一聲項籍顧騅猶解歎
樂天别駱豈無情
　　　　别柳枝
兩枝楊柳小樓中嫋娜多年伴醉翁明日放歸歸去後
世間應不要春風
<pb:KR4c0069_WYG_034-4a>
　　　　就暖偶酌戲諸詩酒舊侣
低屏軟褥臥藤床舁向前軒就日陽一足任他為外物
三盃自要沃中腸頭風若見詩應愈齒折仍誇笑不妨
細酌徐吟猶得在舊遊未必便相忘
　　　　歳暮呈思黯相公皇甫朗之及夢得尚書
嵗暮皤然一老夫十分流輩九分無莫嫌身病人扶侍
猶勝無身可遣扶
　　　　自解
<pb:KR4c0069_WYG_034-4b>
房傳往世為禪客(世傳房太尉前生為禪僧與婁師德/友善慕其為人故今生有婁之遺風)
(也/)王道前生應畫師(王右丞相詩云宿世/是詞客前身應畫師)我亦定中觀
宿命多生債負是歌詩不然何故狂吟詠病後多於未
病時(已上病中/十五首)
　　　嵗暮病懐贈夢得(時與夢得/同患足疾)
十年四海故交親零落唯殘兩病身共遣數竒從是命
同教步蹇有何因眼隨老減嫌長夜體待陽舒望早春
新樂堂前舊池上相過亦不要他人
<pb:KR4c0069_WYG_034-5a>
　　　雪後過集賢裴令公舊宅有感
梁王捐館後枚叟過門時有淚人還泣無情雪不知臺
亭留盡在賓客散何之唯有蕭條鴈時來下故池
　　　酬夢得貧居詠懐見贈
嵗隂生計兩蹉跎相顧悠悠醉且歌厨冷難留烏止屋
(詩云瞻烏爰止于誰之屋/言烏多止富家之屋也)門閒可與雀張羅病添莊舄
吟聲苦貧欠韓康藥債多日望揮金賀新命(來篇云若/有金揮勝)
(二/䟽)俸錢依舊又如何(時夢得罷賓客除祕/監禄俸略同故云)
<pb:KR4c0069_WYG_034-5b>
　　　酬夢得見喜疾瘳
暖臥摩綿褥晨傾藥酒螺昏昏布裘底病醉睡相和末
疾徒云爾(傳云風淫末/疾末謂四肢)餘年有幾何須知差與否相去
校無多
　　　夜聞箏中彈瀟湘送神曲感舊
縹緲巫山女歸來七八年殷勤湘水曲留在十三絃苦
調吟還出深情咽不傳萬重雲水思今夜月明前
　　　感蘇州舊舫
<pb:KR4c0069_WYG_034-6a>
畫梁朽折紅窻破獨立池邊盡日看守得蘇州船舫爛
此身爭合不衰殘
　　　感舊石上字
閒撥船行㝷舊池幽情往事復誰知太湖石上鐫三字
十五年前陳結之
　　　見敏中初到邠寧秋日登城樓詩詩中頗多鄉
　　　　思因以寄和(從殿中侍御/史出副邠寧)
想爾到邊頭蕭條正值秋二年貧御史八月古邠州絲
<pb:KR4c0069_WYG_034-6b>
管聞雖樂風沙見亦愁望鄉心若苦不用數登樓
　　　齋戒
每日齋戒斷葷腥漸覺塵勞染愛輕六賊定知無氣色
三尸應恨少恩情酒魔降伏終須盡詩債填還亦欲平
從此始堪為弟子竺乾師是古先生
　　　戲禮經老僧
香火一罏燈一盞白頭夜禮佛名經何年飲着聲聞酒
直到如今醉未醒
<pb:KR4c0069_WYG_034-7a>
　　　近見慕巢尚書詩中屢有歎老思退之意又於
　　　　洛下新置郊居然寵寄方深歸心太速因以
　　　　長句戲而諭之
近見詩中歎白髮遙知閫外憶東都煙霞偷眼窺來乆
富貴粘身擺得無新置林園猶濩落未終婚嫁且踟蹰
應須待到懸車嵗然後東歸伴老夫
　　　對鏡偶吟贈張道士抱元
閒來對鏡自思量年貌衰殘分所當白髮萬莖何所怪
<pb:KR4c0069_WYG_034-7b>
丹砂一粒不曽甞眼昏乆被書料理肺渴多因酒損傷
今日逢師雖已晚枕中治老有何方
　　　病入新正
枕上驚新嵗花前念舊歡是身老所逼非意病相干風
月情猶在盃觴興漸䦨便休心未伏更試一春看
　　　臥疾來早晚
臥疾來早晚懸懸將十旬婢能㝷本草犬不吠醫人酒
甕全生醭(普卜/切)歌筵半委塵風光還欲好爭向枕前春
<pb:KR4c0069_WYG_034-8a>
　　　強起迎春戲寄思黯
杖策人扶廢病身晴和強起一迎春他時蹇跛縱行得
笑殺平原樓上人
　　　夢得前所酬篇有錬盡美少年之句因思往事
　　　　兼詠今懐重以長句答之
錬盡少年成白首憶初相識到今朝昔饒春桂長先折
今伴寒松取後凋(昔登科第夢得多居先/今同暮年洛下為老伴)生事縱貧猶
可過風情雖老未全銷聲華寵命人皆得若箇如君歴
<pb:KR4c0069_WYG_034-8b>
七朝(夢得貞元中及/今凡仕七朝也)
　　　病後寒食
故紗絳帳舊青氊藥酒醺醺引醉眠抖擻弊袍春晚後
摩挲病脚日陽前行無筋力尋山水坐少精神聽管絃
抛擲風光負寒食曽來未省似今年
　　　老病相仍以詩自解
榮枯憂喜與彭殤都似人間戲一塲蟲臂鼠肝猶不怪
雞膚鶴髮復何傷昨因風發甘長往今遇陽和又小康
<pb:KR4c0069_WYG_034-9a>
還似逺行裝束了遲迴且住亦何妨
　　　皇甫郎中親家翁赴任絳州宴送出城贈别
慕賢入室交先定結援通家好復成新婦不嫌貧活計
嬌孫同慰老心情洛橋歌酒今朝散絳路風煙幾日行
欲識離羣相戀意為君扶病出都城
　　　春暖
風痺宜和暖春來脚校輕鸎留花下立鶴引水邊行髮
少嫌巾重顔衰訝鏡明不論親與故自亦昧平生
<pb:KR4c0069_WYG_034-9b>
　　　殘春晚起伴客笑談
掩户下簾朝睡足一聲黄鳥報殘春披衣岸幘日髙起
兩角青衣扶老身策杖強行過里巷引盃閒酌伴親賓
莫嫌病後妨談笑猶恐多於不病人
　　　送唐州崔使君侍親赴任
連持使節歴專城獨賀崔侯最慶榮烏府一抛霜簡去
朱輪四從板輿行(崔郎中從殿中連典/四郡皆侍親赴任)發時正許沙鷗
送到日方乗竹馬迎唯慮郡齋賓友少數盃春酒共誰
<pb:KR4c0069_WYG_034-10a>
傾
　　　春晚詠懐贈皇甫朗之
艷陽時節又蹉跎遲暮光隂復若何一嵗平分春日少
百年通計老時多多中更被愁牽引少裏兼遭病折磨
賴有消憂治悶藥君家濃酎我狂歌
　　　春盡日宴罷感事獨吟(開成五年三/月三十日作)
五年三月今朝盡客散筵空獨掩扉病共樂天相伴住
春隨樊子一時歸閒聽鸎語移時立思逐楊花觸處飛
<pb:KR4c0069_WYG_034-10b>
金帶縋腰衫委地年年衰瘦不勝衣
　　　病中辱崔宣城長句見寄兼有觥綺之贈因以
　　　　四韻縂而酬之
劉楨病發經春臥謝眺詩來盡日吟三道舊誇收片玉
(昔予考制策/崔君登科也)一章新喜獲雙金信題霞綺緘情重酒試
銀觥表分深科第門生滿霄漢嵗寒少得似君心
　　　前有别楊柳枝絶句夢得繼和云春盡絮飛留
　　　　不得隨風好去落誰家又復戲答
<pb:KR4c0069_WYG_034-11a>
柳老春深日又斜任他飛向别人家誰能更學孩童戲
尋逐春風捉柳花
　　　池上早夏
水積春塘晚隂交夏木繁舟船如野渡籬落似江村靜
拂琴牀席香開酒庫門慵閒無一事時弄小嬌孫
　　　談氏外孫生三日喜是男偶吟詩篇兼戲呈夢
　　　　得
玉芽珠顆小男兒羅薦蘭湯浴罷時芣苢春來盈女手
<pb:KR4c0069_WYG_034-11b>
梧桐老去長孫枝慶傳媒氏鷰先賀喜報談家烏預知
明日貧翁具雞黍應須詶賽引鶵詩(前年談氏外孫女/初生夢得有賀詩)
(云從此引鴛雛今幸是/男前言似有徴故云)
　　　開成大行皇帝挽歌詞四首奉敕撰進
御宇恢皇化傳家叶至公華夷臣妾内堯舜弟兄中制
度移民俗文章變國風開成與貞觀實録事多同
晏駕辭雙闕靈儀出九衢上雲歸碧落下席葬蒼梧蓂
晚餘堯厯龜新啓夏圖三朝聯棣蕚從古帝王無
<pb:KR4c0069_WYG_034-12a>
嚴恭七月禮哀慟萬人心地感深秋氣天愁結夕隂鼎
湖龍漸逺濛汜日初沉唯有雲韶樂長留治世音
化成同軌表清平恩結連枝感聖明帝與九齡雖吉夢
山呼萬嵗是虚聲月低儀仗辭蘭路風引笳簫入柏城
老病龍髯攀不及東周退傅最傷情
　　　時熱少客因詠所懐
冠櫛心多懶逢迎興漸微況當時甚熱幸遇客來稀濕
灑池邊地涼開竹下扉露牀青篾簟風架白蕉衣院靜
<pb:KR4c0069_WYG_034-12b>
留僧宿樓空放妓歸衰殘強歡宴此事乆知非
　　　宣州崔大夫閣老忽以近詩數十首見示吟諷
　　　之下竊有所喜因成長句寄題郡齋
謝𤣥暉殁吟聲寢郡閣寥寥筆硯閒無復新詩題壁上
虚教逺岫列窻間(謝宣城郡内詩/云窻中列逺岫)忽驚歌雪今朝至必
恐文星昨夜還再喜宣城章句動飛觴遥賀敬亭山(謝/又)
(有題敬亭山詩/並見文選中)
　　　足疾
<pb:KR4c0069_WYG_034-13a>
足疾無加亦不瘳綿春歴夏復經秋開顔且酌樽中酒
代步多乗池上舟幸有眼前衣食在兼無身後子孫憂
應須學取陶彭澤但委心形任去留
　　　晚池汎舟遇景成詠贈吕處士
岸淺橋平池面寛飄然輕棹汎澄瀾風宜扇引開懐入
樹愛舟行仰臥看别境客稀知不易能詩人少詠應難
唯憐吕叟時相伴同把磻溪舊釣竿
　　　夢微之
<pb:KR4c0069_WYG_034-13b>
夜來攜手夢同遊晨起盈巾淚莫收漳浦老身三度病
咸陽宿草八迴秋君埋泉下泥銷骨我寄人間雪滿頭
阿衞韓郎相次去夜臺茫昧得知不(阿衞微之男/韓郎微之壻)
　　　感秋詠意
炎涼遷次速如飛又脱生衣著熟衣遶壁闇蛩無限思
戀巢寒鷰未能歸須知流輩年年失莫歎衰容日日非
舊語相傳聊自慰世間七十老人稀
　　　老病幽獨偶吟所懐
<pb:KR4c0069_WYG_034-14a>
眼漸昏昏耳漸聾滿頭霜雪半身風已將身出浮雲外
(維摩經云是/身如浮雲也)猶寄形於逆旅中觴詠罷來賓閣閉笙歌
散後妓房空世縁俗念消除盡别是人間清淨翁
　　　和楊尚書罷相後夏日遊永安水亭兼招本曹
　　　　楊侍郎同行
道行無喜退無憂舒巻如雲得自由良冶動時為哲匠
巨川濟了作虚舟竹亭隂合偏宜夏水檻風涼不待秋
遙愛翩翩雙紫鳳入同官署出同遊
<pb:KR4c0069_WYG_034-14b>
　　　在家出家
衣食支吾婚嫁畢從今家事不相仍夜眠身是投林鳥
朝飯心同乞食僧清唳數聲松下鶴寒光一㸃竹間燈
中宵入定跏趺坐女喚妻呼多不譍
　　　夜涼
露白風清庭户涼老人先著夾衣裳舞腰歌袖抛何處
唯對無絃琴一張
　　　繼之尚書自余病來寄遺非一又䝉覽醉吟先
<pb:KR4c0069_WYG_034-15a>
　　　　生傳題詩以美之今以此篇用伸酬謝
衰殘與世日相踈恵好唯君分有餘茶藥贈多因病乆
衣裳寄早及寒初(所寄贈之/物皆及時)交情鄭重金相似詩韻清
鏘玉不如醉傅狂言人盡笑獨知我者是尚書
　　　五年秋病後獨宿香山寺三絶句
經年不到龍門寺今夜何人知我情還向暢師房裏宿
新秋月色舊灘聲
飲徒歌伴今何在雨散雲飛盡不迴從此香山風月夜
<pb:KR4c0069_WYG_034-15b>
祇應長是一身來
石盆泉畔石樓頭十二年來晝夜遊更過今年年七十
假如無病亦宜休
　　　題香山新經堂招僧
煙滿秋堂月滿庭香花漠漠磬泠泠誰能來此尋真諦
白老新開一藏經
　　　偶題鄧翁(公即給事中班之子也/饑窮老病退居此村)
偶因攜酒尋村客聊復迴車訪薜蘿且值雪寒相慰問
<pb:KR4c0069_WYG_034-16a>
不妨春暖更經過翁居山下年空老我得人間事校多
一種共翁頭似雪翁無衣食自如何
　　　早入皇城贈王留守僕射
津橋殘月曉沉沉風露凄涼禁署深城柳宫槐謾搖落
悲秋不到貴人心
　　　寄題廬山舊草堂兼呈二林寺道侣
三十年前草堂主而今雖在鬢如絲登山尋水應無力
不似江州司馬時漸伏酒魔休放醉猶殘口業未抛詩
<pb:KR4c0069_WYG_034-16b>
君行過到鑪峰下為報東林長老知(此詩憑錢知進侍/御往題草堂中也)
　　　改業
先生老去飲無興居士病來閒有餘猶覺醉吟多放逸
不如禪坐更清虚(予先有醉吟先/生傳今故云)柘枝紫袖教丸藥羯
鼓蒼頭遣種蔬却被山僧戲相問一時改業意何如
　　　山下留别佛光和尚
勞師送我下山行此别何人識此情我已七旬師九十
當知後㑹在他生
<pb:KR4c0069_WYG_034-17a>
　　　山中五絶句(遊嵩陽見五物各有所感感/興不同隨興而吟因成五絶)
　　　　嶺上雲
嶺上白雲朝未散田中青麥旱將枯自生自滅成何事
能逐東風作雨無
　　　　石上苔
漠漠班班石上苔幽芳靜緑絶纎埃路傍凢草榮遭遇
曽得七香車輾來
　　　　林下樗
<pb:KR4c0069_WYG_034-17b>
香檀文桂苦雕鐫生理何曽得自全知我無材老樗否
一枝不損盡天年
　　　　澗中魚
海水桑田欲變時風濤翻覆沸天池鯨吞蛟鬭波成血
深澗遊魚樂不知
　　　　洞中蝙蝠
千年鼠化白蝙蝠黑洞深藏避網羅逺害全身誠得計
一生幽闇又如何
<pb:KR4c0069_WYG_034-18a>
　　　自戲三絶句(閒臥獨吟無人酬和聊假/身心相戲往復偶成三章)
　　　　心問身
心問身云何泰然嚴冬暖被日髙眠放君快活知恩否
不早朝來十一年
　　　　身報心
心是身王身自宫君今居在我宫中是君家舎君須愛
何事論恩自説功
　　　　心重答身
<pb:KR4c0069_WYG_034-18b>
因我踈慵休罷早遣君安樂嵗時多世間老苦人何限
不放君閒奈我何
　　　㑹昌元年春五絶句
　　　　病後喜過劉家
忽憶前年初病後此生甘分不銜盃誰能料得今春事
又向劉家飲酒來
　　　　贈舉之僕射(今春與僕射三/為寒食之㑹)
雞毬餳(徐盈/切)粥屢開筵談笑謳吟間管絃一月三迴寒
<pb:KR4c0069_WYG_034-19a>
食㑹春光應不負今年
　　　　盧尹賀夢得㑹中作
病聞川守賀筵開起伴尚書飲一盃任意少年長笑我
老人自覔老人來
　　　　題朗之槐亭
春風可惜無多日家醖唯殘軟半瓶猶望君歸同一醉
籃舁早晚入槐亭
　　　　勸夢得酒
<pb:KR4c0069_WYG_034-19b>
誰人功畫麒麟閣何客新投魑魅鄉兩處榮枯君莫問
殘春更醉兩三塲
　　　過裴令公宅二絶句(裴令公在日常同聽楊柳/枝歌毎遇雪天無非招宴)
　　　　(二物如故/因成感情)
風吹楊柳出牆枝憶得同歡共醉時每到集賢坊地過
不曽一度不低眉
梁王舊館雪濛濛愁殺鄒枚二老翁(此句兼/屬夢得)假使明朝
深一尺亦無人到兔園中
<pb:KR4c0069_WYG_034-20a>
　　　百日假滿少傅官停自喜言懐
長告今朝滿十旬從兹蕭灑便終身老嫌手重抛牙笏
病喜頭輕換角巾䟽傅不朝懸組綬尚平無累畢婚姻
人言世事何時了我是人間事了人
　　　早熱
畏景又加旱火雲殊未收籬暄饑有雀池涸渴無鷗岸
幘頭仍痛褰裳汗亦流若為當此日遷客向炎州(時楊/李二)
(相各貶/潮韶)
<pb:KR4c0069_WYG_034-20b>
　　　題崔少尹上林坊新居
坊靜居新深且幽忽疑縮地到滄洲宅東籬缺嵩峰出
堂後池開洛水流髙下三層盤野徑㳂洄十里汎漁舟
若能為客烹雞黍願伴田蘇日日遊
　　　新澗亭
煙蘿初合澗新開閒上西亭日幾迴老病歸山應未得
且移泉石就身來
　　　對酒有懐寄李十九郎中
<pb:KR4c0069_WYG_034-21a>
往年江外抛桃葉(結之/也)去嵗樓中别柳枝(樊蠻/也)寂寞春
來一盃酒此情唯有李君知吟君舊句情難忘風月何
時是盡時(李君甞有悼故妓詩云直應人世/無風月始是心中忘却時今故云)
　　　楊六尚書頻寄新詩詩中多有思閒相就之志
　　　　因書鄙意報而諭之
君年殊未及懸車未合將閒逐老夫身健正宜金印綬
位髙方稱白髭鬚若論塵事何由了但問雲心自在無
進退是非俱是夢丘中闕下亦何殊
<pb:KR4c0069_WYG_034-21b>
　　　偶吟自慰兼呈夢得(予與夢得甲子/同今俱七十)
且喜同年滿七旬莫嫌衰病莫嫌貧已為海内有名客
又占世間長命人耳裏聲聞新將相眼前失盡故交親
尊榮富壽難兼得閒坐思量最要身
　　　寄潮州繼之
相府潮陽俱夢中夢中何者是窮通他時事過方應悟
不獨榮空辱亦空
　　　雪暮偶與夢得同致仕裴賓客王尚書飲
<pb:KR4c0069_WYG_034-22a>
黄昏慘慘雪霏霏白首相歡醉不歸四箇老人三百嵗
(裴年九十餘王年八十餘予與夢得俱/七十合三百餘嵗可謂希有之㑹也)人間此㑹亦應
稀
　　　雪朝乗興欲詣李司徒留守先以五韻戲之
夜寒生酒思晚雪引詩情熱飲一兩盞冷吟三五聲鋪
花連地凍銷玉畏天晴好拂烏巾出宜披鶴氅行梁園
應有興何不召鄒生
　　　贈思黯(前以履道新小灘詩寄思黯報章云請/向歸仁砌下看思黯歸仁宅亦有小灘)
<pb:KR4c0069_WYG_034-22b>
為憐清淺愛潺湲一日三迴到水邊若道歸仁灘更好
主人何故别三年
　　　聽歌六絶句
　　　　聽都子歌(詞云試問嫦/娥更要無)
都子新歌有性靈一聲格轉已堪聽更聽唱到嫦娥字
猶有樊家舊典型
　　　　樂世(一名/六么)
管急絃繁拍漸稠緑腰宛轉曲終頭誠知樂世聲聲樂
<pb:KR4c0069_WYG_034-23a>
老病人聽未免愁
　　　　水調(第五遍乃五言/調調韻最切)
五言一遍最殷勤調少情多似有因不㑹當時翻曲意
此身膓斷為何人
　　　　想夫憐(王維右丞詞云泰州一/半夕陽開此句尤佳)
玉管朱絃莫急催容聽歌送十分盃長愛夫憐第二句
請君重唱夕陽開
　　　　何滿子(開元中滄州有歌者何滿子臨/刑進此曲以贖死上竟不免)
<pb:KR4c0069_WYG_034-23b>
世傳滿子是人名臨就刑時曲始成一曲四調歌八疊
從頭便是斷腸聲
　　　　離别難詞
緑楊陌上送行人馬去車迴一望塵不覺别時紅淚盡
歸來無淚可(可紇/反)霑巾
　　　　閑樂
坐安臥穩輿平肩倚杖披衫遶四邊空腹三盃卯後酒
曲肱一覺醉中眠更無忙苦吟閒樂恐是人間自在天
<pb:KR4c0069_WYG_034-24a>
　
　
　
　
　
　
　
　
<pb:KR4c0069_WYG_034-24b>
　
　
　
　
　
　
　
　白氏長慶集巻三十五

<pb:KR4c0069_WYG_035-1a>
欽定四庫全書
　白氏長慶集巻三十六
　　　　　　　　　　　　唐　白居易　撰
　　半格詩(律詩附凢/九十五首)
　　　立秋夕涼風忽至炎暑稍消即事詠懷寄汴州
　　　　節度使李二十尚書
嫋嫋簷樹動好風西南来紅缸霏微滅碧幌飄颻開披
襟有餘涼拂簟無纎埃但喜煩暑退不惜光隂催河秋
<pb:KR4c0069_WYG_035-1b>
稍清淺月午方徘徊或行或坐卧體適心悠哉美人在
浚都旌旗繞樓臺雖非滄溟阻難見如蓬莱蟬迎節又
換鴈送書未迴君位日寵重我年日摧頽無因風月下
一舉平生盃
　　　開成二年夏聞新蟬贈夢得(十年来常與夢得/索居同在洛下毎)
　　　　(聞蟬多有寄答今/喜以此篇唱之)
十載與君别常感新蟬鳴今年共君聽同在洛陽城噪
處知林静聞時覺景清涼風忽嫋嫋秋思先秋生殘槿
<pb:KR4c0069_WYG_035-2a>
花邊立老槐隂下行雖無索居恨還動長年情且喜未
聾耳年年聞此聲
　　　題牛相公歸仁里宅新成小灘
平生見流水見此轉留連况此朱門内君家新引泉伊
流決一帶洛石砌千拳與君三伏月滿耳作潺湲深處
碧磷磷淺處清濺濺碕岸束嗚咽沙汀散淪漣翻浪雪
不盡澄波空共鮮兩崖灔澦口一泊瀟湘天曾作天南
客漂流六七年何山不&KR0029;杖何水不停船巴峡聲心裏
<pb:KR4c0069_WYG_035-2b>
松江色眼前今朝小灘上能不思悠然
　　　春日閒居三首
陶云愛吾廬吾亦愛吾屋屋中有琴書聊以慰幽獨是
時三月半花落庭蕪緑舎上晨鳩鳴窗間春睡足睡足
起閒坐景晏方櫛沐今日非十齋庖童饋魚肉饑来恣
飡歠冷熱隨所欲飽竟快搔&KR1057;筋骸無檢束豈徒暢肢
體兼欲遺耳目便可傲松喬何假盃中渌
廣池春水平羣魚恣遊泳新林緑隂成衆鳥欣相鳴時
<pb:KR4c0069_WYG_035-3a>
我亦瀟洒適無累與病魚鳥人則殊同歸於遂性&KR0225;思
山梁雉時哉感孔聖聖人不得所慨然歎時命我今對
鱗羽取樂成謡詠得所仍得時吾生一何幸
勞者不覺歌歌其勞苦事逸者不覺歌歌其逸樂意問
我逸如何閒居多興味問我樂如何閒官少憂累又問
俸厚薄百千隨月至又問年㡬何七十行欠二所得皆
過望省躬良可媿馬閒無羈絆鶴老有禄位設自為化
工優饒只如是安得不歌詠黙黙受天賜
<pb:KR4c0069_WYG_035-3b>
　　　小閣閒坐
閣前竹蕭蕭閣下水潺潺拂簟巻簾坐清風生其閒静
聞新蟬鳴逺見飛鳥還但有巾掛壁而無客叩關二疎
返故里四老歸舊山吾亦適所願求閒而得閒
　　　遊平泉宴浥澗宿香山石樓贈座客
逸少集蘭亭季倫宴金谷金谷太繁華蘭亭闕絲竹何
如今日㑹浥澗平泉曲盃酒與管絃貧中隨分足紫鮮
林笋嫩紅潤園桃熟採摘助盤筵芳滋盈口腹閒吟暮
<pb:KR4c0069_WYG_035-4a>
雲碧醉藉春草緑舞妙艶流風歌清叩寒玉古詩惜晝
短勸我令秉燭是夜勿言歸相携石樓宿
　　　池上幽境
裊裊過水橋㣲㣲入林路幽境深誰知老身閒獨歩行
行何所愛遇物自成趣平滑青盤石低密緑隂樹石上
一素琴樹下雙草屨此是榮先生坐禪三樂處
　　　夏日閒放
時暑不出門亦無賔客至静室深下簾小庭新掃地褰
<pb:KR4c0069_WYG_035-4b>
裳復岸幘閒傲得自恣朝景枕簟清乗涼一覺睡午飡
何所有魚肉一兩味夏服亦無多蕉紗三五事資身既
給足長物徒煩費若比簞瓢人吾今太富貴
　　　和思黯居守獨飲偶醉見示六韻時夢得和篇
　　　　先成頗為麗絶因添兩韻繼而美之
宮漏滴漸䦨城烏啼復歇此時若不醉争奈千門月主
人中夜起妓燭前羅列歌袂黙收聲舞鬟低赴節絃吟
玉柱品酒透金盃熱朱顔忽已&KR0755;清奏猶未闋妍詞黯
<pb:KR4c0069_WYG_035-5a>
先唱逸韻劉繼發鏗然雙雅音金石相磨戞
　　　和夢得洛中早春見贈七韻
衆皆賞春色君獨憐春意春意竟如何老夫知此味燭
餘減夜漏衾暖添朝睡恬和臺上風虚潤池邊地開遲
花飬艶語懶鸎含思似訝隔年齋如勸迎春醉何日同
宴遊心期二月二(此日出/齋故云)
　　　櫻桃花下有感而作(開成三年春季美/周賔客南池者)
藹藹美周宅櫻繁春日斜一為洛下客十見池上花爛
<pb:KR4c0069_WYG_035-5b>
漫豈無意為君占年華風光饒此樹歌舞勝諸家失盡
白頭伴長成紅粉娃停盃兩相顧堪喜亦堪嗟(白頭伴/紅粉娃)
(皆有/所屬)
　　　洗竹
布裘寒擁頸氊履温承足獨立氷池前久看洗霜竹先
除老且病次去纎而曲剪棄猶可憐琅玕十餘束青青
復籊籊頗異凡草木依然若有情迴頭語僮僕小者截
魚竿大者編茅屋勿作篲與箕而令糞土辱
<pb:KR4c0069_WYG_035-6a>
　　　新沐浴
形適外無恙心恬内無憂夜来新沐浴肌髮舒且柔寛
裁夹烏帽厚絮長白裘裘温裹我足帽暖覆我頭先進
酒一盃次舉粥一甌半酣半飽時四體春悠悠是月歳
隂暮慘冽天地愁白日冷無光黄河凍不流何處征戍
行何人羈旅遊窮途絶粮客寒獄無燈囚勞生彼何苦
遂性我何優撫心但自愧孰知其所由
　　　三年除夜
<pb:KR4c0069_WYG_035-6b>
晰晰燎火光氲氲臈酒香嗤嗤童稚戲迢迢歳夜長堂
上書帳前長幼合成行以我年最長次第来稱觴七十
期漸近萬縁心已忘不唯少歡樂兼亦無悲傷素屏應
居士青衣侍孟光夫妻老相對各坐一繩牀(顧虎頭畫/維摩居士)
(圖白衣/素屏也)
　　　自題小園
不鬬門館華不鬬林園大但鬬為主人一坐十餘載迴
看甲乙第列在都城内素垣夹朱門藹藹遥相對主人
<pb:KR4c0069_WYG_035-7a>
安在哉富貴去不迴池乃為魚鑿林乃為禽栽何如小
園主拄杖閒即来親賔有時會琴酒連夜開以此聊自
足不羨大池臺
　　　病中宴坐
有酒病不飲有詩慵不吟頭眩(平/聲)罷垂鈎手痺休援琴
竟日悄無事所居閒且深外安支離體中飬希夷心牕
户納秋景竹木澄夕隂宴坐小池畔清風時動襟
　　　戒藥
<pb:KR4c0069_WYG_035-7b>
促促急景中蠢蠢㣲塵裏生涯有分限愛戀無終巳早
夭羨中年中年羨暮齒暮齒又貪生服食求不死朝呑
太陽精夕吸秋石髓徼福反成災藥誤者多矣以之資
嗜慾又望延甲子天人隂隲間亦恐無此理域中有真
道所說不如此後身始身存吾聞諸老氏
　　　贈夢得
前日君家飲昨日王家宴今日過我廬三日三會靣當
歌聊自放對酒交相勸為我盡一盃與君發三願一願
<pb:KR4c0069_WYG_035-8a>
世清平二願身强健三願臨老頭數與君相見
　　　逸老(莊子云勞我以生逸/我以老息我以死也)
白日下駸駸青天髙浩浩人生在其中適時即為好勞
我以少壯息我以衰老順之多吉夀違之或凶夭我初
五十八息老雖非早一閒十三年所得亦不少况加禄
仕後衣食常温飽又從風疾来女嫁男婚了胷中一無
事浩氣凝襟抱飄若雲信風樂於魚在藻桑榆坐巳暮
鐘漏行將曉皤然七十翁亦足稱夀考筋骸本非實一
<pb:KR4c0069_WYG_035-8b>
束芭蕉草眷屬偶相依一夕同棲鳥去何有顧戀住亦
無憂惱生死尚復然其餘安足道是故臨老心㝠然合
𤣥造
　　　遇物感興因示子弟
聖擇狂夫言俗信老人語我有老狂詞聽之吾語汝吾
觀器用中劒銳鋒多傷吾觀形骸内骨勁齒先亡寄言
處世者不可苦剛强龜性愚且善鳩心鈍無惡人賤拾
支牀鶻欺擒暖脚寄言立身者不得全柔弱彼固罹禍
<pb:KR4c0069_WYG_035-9a>
難此未免憂患于何保終吉强弱剛柔間上遵周孔訓
旁鑒老莊言不唯鞭其後亦要軛其先
　　　首夏南池獨酌
春盡雜英歇夏初芳草深薰風自南至吹我池上林緑
蘋散還合赬鯉跳復沉新葉有佳色殘鸎猶好音依然
謝家物池酌對風琴慙無康樂作秉筆思沉吟境勝才
思劣詩成不稱心
　　　官俸初罷親故見憂以詩諭之
<pb:KR4c0069_WYG_035-9b>
七年為少傅品髙俸不薄乗軒巳多慙况是一病鶴又
及懸車歳筋力轉衰弱豈以貧是憂尚為名所縛今春
始病免纓組初擺落蜩甲有何知雲心無所著囷中殘
舊糓可備歳饑惡園中多新蔬未至食藜藿不求安師
卜不問陳生藥但對丘中琴時開池上酌信風舟不繫
掉尾魚方樂親友不我知而憂我寂寞(安與陳皆洛/下藝術精者)
　　　閒居偶吟招鄭庶子皇甫郎中
自哂此迂叟少迂老更迂家計不一問園林聊自娱竹
<pb:KR4c0069_WYG_035-10a>
間琴一張池上酒一壺更無俗物到但與秋光俱古石
蒼錯落新泉碧縈紆焉用車馬客即此是吾徒猶有所
思人各在城一隅杳然愛不見搔首方踟蹰𤣥晏風韻
逺子真雲貌孤誠知厭朝市何必憶江湖能来小澗上
一聽潺湲無
　　　亭西牆下伊渠水中置石激流潺湲成韻頗有
　　　　幽趣以詩記之
嵌巉嵩石峭皎潔伊流清立為逺峯勢激作寒玉聲夹
<pb:KR4c0069_WYG_035-10b>
岸羅宻樹靣灘開小亭忽疑嚴子瀨流入洛陽城是時
羣動息風静㣲月明髙枕夜悄悄滿耳秋泠泠終日臨
大道何人知此情此情苟自惬亦不要人聽
　　　閒題家池寄王屋張道士
有石白磷磷有水清潺潺有叟頭似雪婆娑乎其間進
不趨要路退不入深山深山太濩落要路多險艱不如
家池上樂逸無憂患有食適吾口有酒&KR0755;吾顔恍惚遊
醉鄉希夷造𤣥關五千言下悟十二年来閒富者我不
<pb:KR4c0069_WYG_035-11a>
顧貴者我不攀唯有天壇子時来一往還
　　　李盧二中丞各創山居俱誇勝絶然去城稍逺
　　　　来往頗勞弊居新泉實在宇下偶題十五韻
　　　　聊戲二君
龍門蒼石壁(李所/有也)浥澗碧潭水(盧所/有也)各在一山隅迢遥
㡬十里清鏡碧屏風惜哉信為美愛而不得見亦與無
相似聞君毎来去矻矻事行李脂轄復裹糧心力頗勞
止未如我舎下石與泉甚邇鑿鑿復濺濺晝夜流不巳
<pb:KR4c0069_WYG_035-11b>
洛石千萬拳襯波鋪錦綺海珉一兩片激瀨含宮徵緑
宜春濯足浄可朝漱齒遶砌紫鱗遊拂簾白鳥起何言
履道叟便是滄浪子君若趂歸程請君先到此願以潺
湲聲洗君塵土耳
　　　北牕竹石
一片瑟瑟石數竿青青竹向我如有情依然看不足况
臨北牕下復近西塘曲筠風散餘清苔雨含㣲緑有妻
亦衰老無子方㷀獨莫掩夜牕扉共渠相伴宿
<pb:KR4c0069_WYG_035-12a>
　　　飲後戲示弟子
吾為爾先生爾為吾弟子孔門有遺訓復坐吾告爾先
生饌酒食弟子服勞止孝敬不在他在兹而巳矣欲我
少憂愁欲我多歡喜無如醖好酒酒須多且㫖㫖即賔
可留多即罍不耻吾更有一言爾宜聽入耳人老多憂
貧人病多憂死我今雖老病所憂不在此憂在半酣時
樽空坐客起
　　　閒坐看書貽諸少年
<pb:KR4c0069_WYG_035-12b>
雨砌長寒蕪風庭落秋果牕閒有閒叟盡日看書坐書
中見往事歴歴知福禍多取終厚亡疾驅必先墮勸君
少干名名為錮身鏁勸君少求利利是焚身火我心知
巳久吾道無不可所以雀羅門不能寂寞我
　　　夢上山(時足疾/未平)
夜夢上嵩山獨携藜杖出千巖與萬壑遊覽皆周畢夢
中足不病健似少年日既悟神返初依然舊形質始知
形神内形病神無疾形神兩是幻夢悟俱非實晝行雖
<pb:KR4c0069_WYG_035-13a>
蹇澁夜歩頗安逸晝夜既平分其間何得失
　　　對酒閒吟贈同老者
人生七十稀我年幸過之逺行將盡路春夢欲覺時家
事口不問世名心不思老既不足歎病亦不能治扶持
仰奴僕將飬信妻兒饑飽進退食寒暄加減衣聲妓放
鄭衛裘馬脫輕肥百事盡除去尚餘酒與詩興来吟一
篇吟罷酒一巵不獨適情性兼用扶衰羸雲液洒六腑
陽和生四肢於中我自樂此外吾不知寄問同老者捨
<pb:KR4c0069_WYG_035-13b>
此將安歸莫學蓬心叟胷中殘是非
　　　晚起閒行
皤然一老子擁裘仍隱几坐稳夜忘眠卧安朝不起起
来無可作閉目時叩齒静對銅爐香暖漱銀瓶水午齋
何儉潔餅與蔬而已西寺講楞伽閒行一隨喜
　　　香山居士寫真詩(并序/)
元和五年予為左拾遺翰林學士奉詔寫真於集賢殿
御書院時年三十七會昌二年罷太子少傅為白衣居
<pb:KR4c0069_WYG_035-14a>
士又寫真於香山寺藏經堂時年七十一前後相望殆
將三紀觀今照昔慨然自歎者久之形容非一世事幾
變因題六十字以寫所懷
昔作少學士圖形入集賢今為老居士寫貌寄香山鶴
毳變𤣥髮雞膚換朱顔前形與後貌相去三十年勿歎
韶華子俄成皤叟仙請看東海水亦變作桑田
　　　二年三月五日齋畢開素當食偶吟贈妻𢎞農
　　　　郡君
<pb:KR4c0069_WYG_035-14b>
睡足肢體暢晨起開中堂初旭泛簾幕㣲風拂衣裳二
婢扶盥櫛䨇童舁簟牀庭東有茂樹其下多隂涼前月
事齋戒昨日散道塲以我久蔬素加籩仍異糧魴鱗白
如雪蒸炙加桂薑稻飯紅似花調沃新酪漿佐以脯醢
味間之椒薤芳老憐口尚美病喜鼻聞香嬌騃三四孫
索哺遶我傍山妻未舉案饞叟巳先嘗憶同牢&KR0543;初家
貧共糟糠今食且如此何必烹猪羊况觀姻族閒夫妻
半存亡偕老不易得白頭何足傷食罷酒一盃醉飽吟
<pb:KR4c0069_WYG_035-15a>
又狂緬想梁髙士樂道喜文章徒誇五噫作不解贈孟
光
　　　不出門
彌月不出門永日無来賔食飽更拂牀睡起一嚬伸輕
箑白鳥羽新簟青箭筠方寸方丈室空然兩無塵披衣
腰不帶散髮頭不巾袒跣北牕下葛天之遺民一日亦
自足况得以終身不知天壤内目我為何人
　　　感舊(并序/)
<pb:KR4c0069_WYG_035-15b>
故李侍郎杓直長慶元年春薨元相公㣲之太和六年
秋薨崔侍郎晦叔太和七年夏薨劉尚書夢得會昌二
年秋薨四君子子之執友也二十年間凋零共盡唯予
衰病至今獨存因詠悲懐題為感舊
晦叔墳荒草巳陳夢得墓濕土猶新㣲之捐館將一紀
杓直歸丘二十春城中雖有故第宅庭蕪園廢生荆榛
箧中亦有舊書札紙穿字蠧成灰塵平生定交取人窄
屈指相知唯五人四人先去我在後一枝蒲栁衰殘身
<pb:KR4c0069_WYG_035-16a>
豈無晚歳新相識相識靣親心不親人生莫羨苦長命
長命感舊多悲辛
　　　送毛仙翁(江州司/馬時作)
仙翁巳得道混迹尋巖泉肌膚氷雪瑩衣服雲霞鮮紺
髮絲並緻齠容花共妍方瞳㸃𤣥漆髙歩凌飛煙㡬見
桑海變莫知龜鶴年所憩九清外所遊五嶽巔軒昊舊
為侶松喬難比肩毎嗟人世人役役如狂顛孰能脫羈
鞅盡遭名利牽貌隨歳律換神逐光隂遷惟余負憂譴
<pb:KR4c0069_WYG_035-16b>
憔悴湓江壖衰鬢忽霜白愁腸如火煎羇旅坐多感徘
徊私自憐晴眺五老峯玉洞多神仙何當憫湮厄授道
安虚孱我師惠然来論道窮重𤣥浩蕩八溟闊志泰心
超然形骸既無束得喪亦都捐豈識椿菌異那知鵬鷃
懸丹華既相付促景定當延𤣥功曷可報感極惟勤拳
霓旌不肯駐又歸武夷川語罷倐然别孤鶴昇遥天賦
詩叙眀徳永續歩虚篇
　　　達哉樂天行
<pb:KR4c0069_WYG_035-17a>
達哉達哉白樂天分司東都十三年七旬纔滿冠巳挂
半禄未及車先懸或伴遊客春行樂或隨山僧夜坐禪
二年忘却問家事門庭多草厨少煙庖童朝告鹽米盡
侍婢暮訴衣裳穿妻孥不恱甥姪悶而我醉卧方陶然
起来與爾畫生計薄産處置有後先先賣南坊十畆園
次賣東郭五頃田然後兼賣所居宅髣髴獲緡二三千
半與爾充衣食費半與吾供酒肉錢吾今巳年七十一
眼昬鬚白頭風眩但恐此錢用不盡即先朝露歸夜泉
<pb:KR4c0069_WYG_035-17b>
未歸且住亦不惡饑飡樂飲安穩眠死生無可無不可
達哉達哉白樂天
　　　春池閒汎(巳下律詩/)
緑塘新水平紅檻小舟輕解纜隨風去開襟信意行淺
憐清演漾深愛緑澄泓白撲栁飛絮紅浮桃落英古文
科斗出新葉剪刀生樹集鸎朋友雲行鴈弟兄飛沉皆
適性酣詠自怡情花助銀盃氣松添玉軫聲魚跳何事
樂鷗起復誰驚莫唱滄浪曲無塵可濯纓
<pb:KR4c0069_WYG_035-18a>
　　　池上寓興二絶
濠梁莊惠謾相爭未必人情知物情獺捕魚来魚躍出
此非魚樂是魚驚
水淺魚稀白鷺飢勞心瞪目待魚時外容閒暇中心苦
似是而非誰得知
　　　宴後題府中水堂贈盧尹中丞(昔予為尹/日創造之)
水齋歳久漸荒蕪自愧甘棠無一株新酒客来方宴飲
舊堂主在重歡娱莫言楊栁枝空老(府妓有歌楊栁枝/曲者因以名焉)
<pb:KR4c0069_WYG_035-18b>
直致櫻桃樹巳枯(府西有櫻桃㕔因樹/為名今樹亦枯也)從我到君十一
尹相看自置府来無(自予罷後至中/丞凢十一尹也)
　　　和敏中洛下即事(時敏中為/殿中分司)
昨日池塘春草生阿連新有好詩成花園到處鸎呼入
驄馬遊時客避行水暖魚多似南國人稀塵少勝西京
洛中佳境應無限若欲諳知問老兄
　　　送敏中新授户部員外郎西歸
千里歸程三伏天官新身健馬翩翩行衝赤日加飡飯
<pb:KR4c0069_WYG_035-19a>
上到青雲穩著鞭長慶老郎唯我在客曺故事望君傳
前鴻後鴈行難續相去迢迢二十年(長慶初予為主客/郎中知制誥遷中)
(書舍人去今/二十一年也)
　　　南侍御以石相贈助成水聲因以絶句謝之
泉石磷磷聲似琴閒眠静聽洗塵心莫輕兩片青苔石
一夜潺湲直萬金
　　　閒居自題戲招宿客
水畔竹林邊閒居二十年健常携酒出病即掩門眠解
<pb:KR4c0069_WYG_035-19b>
綬收朝佩褰裳出野船屏除身外物擺落世閒縁報曙
牕何早知秋簟最先㣲風深樹裏斜日小樓前渠口添
新石籬根寫亂泉欲招同宿客誰解愛潺湲(西亭墻下/泉石有聲)
　　　李留守相公見過池上汎舟舉酒話及翰林舊
　　　　事因成四韻以獻之
引棹尋池岸移樽就菊叢何言濟川後相訪釣船中白
首故情在青雲往事空同時六學士五相一漁翁
　　　閏九月九日獨飲
<pb:KR4c0069_WYG_035-20a>
黄花叢畔緑樽前猶有些些舊管絃偶遇閏秋重九日
東籬獨酌一陶然自從九月持齋戒不醉重陽十五年
　　　覽盧子䝉侍御舊詩多與㣲之唱和感今傷昔
　　　　因贈子䝉題於卷後
早聞元九詠君詩恨與盧君相識遲今日逢君開舊巻
巻中多道贈㣲之相看掩淚情難說别有傷心事豈知
聞道咸陽墳上樹巳抽三丈白楊枝
　　　寒亭留客
<pb:KR4c0069_WYG_035-20b>
今朝閒坐石亭中爐火銷殘樽又空冷落若為留客住
氷池霜竹雪髯翁
　　　新小灘
石淺沙平流水寒水邊斜挿一漁竿江南客見生鄉思
道似嚴陵七里灘
　　　和李中丞與李給事山居雪夜同宿小酌
憲府觸邪峩豸角璅闈駮正犯龍鱗(二人當官盛事/為時所稱也)那
知近地齋居客忽作深山同宿人一盞寒燈雲外夜數
<pb:KR4c0069_WYG_035-21a>
盃温酎雪中春林泉莫作多時計諌獵登封憶舊臣
　　　履道西門二首
履道西門有弊居池塘竹樹遶吾廬豪華肥壮雖無分
飽暖安閒即有餘行竈朝香炊早飯小園春暖掇新蔬
夷齊黄綺誇芝蕨比我盤飱恐不如
履道西門獨掩扉官休病退客来稀亦知軒冕榮堪戀
其奈田園老合歸跛鼈難隨騏驥足傷禽莫趂鳳凰飛
世間認得身人少今我雖愚亦庶幾
<pb:KR4c0069_WYG_035-21b>
　　　偶吟
人生變改故無窮昔是朝官今野翁久寄形於朱紫内
漸抽身入蕙荷中(荷衣蕙帶/皆楚詞也)無情水任方圓器不繫舟
隨去住風猶有鱸魚蓴菜興来春或擬往江東
　　　雪夜小飲贈夢得
同為懶慢園林客共對蕭條雨雪天小酌酒廵銷永夜
大開口笑送殘年久将時背成遺老多被人呼作散仙
呼作散仙應有以曽看東海變桑田
<pb:KR4c0069_WYG_035-22a>
　　　歳暮夜長病中燈下聞盧尹夜宴以詩戲之且
　　　　為来日張本也
榮閙興多嫌晝短衰閒睡少覺明遲當君秉燭銜盃夜
是我停飡服藥時枕上愁吟堪發病府中歡笑勝尋醫
眀朝强出須謀樂不擬車公更擬誰
　　　病中數會張道士見譏以此荅之
亦知數出妨将息不可端居守寂寥病即藥牕眠盡日
興来酒席坐通宵賢人易狎須勤飲姹(音/妬)女難禁莫慢
<pb:KR4c0069_WYG_035-22b>
燒張道士輸白道士一盃沆(下朗/切)&KR1197;(下戒/切)便逍遥
　　　卯飲
短屏風掩卧牀頭烏帽青氊白㲲(音/牒)裘夘飲一盃眠一
覺世間何事不悠悠
　　　寄題餘杭郡樓兼呈裴使君
官歴二十政宦遊三十秋江山與風月最憶是杭州北
郭沙堤尾西湖石岸頭緑觴春送客紅燭夜迴舟不敢
言遺愛空知念舊遊憑君吟此句題向望濤樓
<pb:KR4c0069_WYG_035-23a>
　　　楊六尚書留太湖石在洛下借置庭中因對舉
　　　　盃寄贈絶句
借君片石意何如置向庭中慰索居毎就玉山傾一酌
興来如對醉尚書
　　　喜入新年自詠(時年七/十一)
白鬚如雪五朝臣又值新正第七旬老過占他藍尾酒
病餘收得到頭身銷磨歳月成髙位比類時流是幸人
大厯年中騎竹馬幾人得見會昌春
<pb:KR4c0069_WYG_035-23b>
　　　灘聲
碧玉斑斑沙歴歴清流决决響泠泠自從造得灘聲後
玉管朱絃可要聽
　　　題石泉
殷勤傍石遶泉行不說何人知我情漸恐耳聾兼眼闇
聽泉看石不分明
　　　送王卿使君赴任蘇州因思花迎新使感舊遊
　　　　寄題郡中木蘭西院一别
<pb:KR4c0069_WYG_035-24a>
一别蘇州十八載時光人事隨年改不論竹馬盡成人
亦恐桑田半為海鶯入故宮含意思花迎新使生光彩
為報江山風月知至今白使君猶在
　　　出齋日喜皇甫十早訪
三旬齋滿欲銜盃平旦敲門門未開除却朗之携一榼
的應不是别人来
　　　㑹昌二年春題池西小樓
花邊春水水邊樓一坐經今四十秋望月橋傾三遍換
<pb:KR4c0069_WYG_035-24b>
採蓮船破五迴修園林一半成喬木鄰里三分作白頭
蘇李㝠䝉隨燭滅陳樊漂泊逐萍流(蘇庶子𢎞李中丞/道樞及陳樊二妓)
(十餘年皆樓中歌酒中/伴或歿或散獨子在焉)雖貧眼下無妨樂縱病心中不
與愁自笑靈光巋(缺規/反)然在春来遊得且須遊
　　　酬南洛陽早春見贈
物華春意尚遲迴賴有東風晝夜催寒縋栁腰收未得
暖熏花口噤初開(古詩云口/噤不能開)欲披雲霧聨襟去先喜瓊
琚入袖来久病長齋詩老退争禁年少洛陽才
<pb:KR4c0069_WYG_035-25a>
　　　對新家醖翫自種花
香麴親看造芳叢手自栽迎春報酒熟垂老看花開紅
蠟半含蕚緑油新醱醅玲瓏五六樹㶑灔兩三盃恐有
狂風起愁無好客来獨酣還獨語待取月眀迴
　　　携酒往朗之莊居同飲
慵中又少經過處别後都無勸酒人不挈一壺相就醉
若為將老度殘春
　　　以詩代書酬慕巢尚書見寄(慕巢書中頗切歸/休結侶之意故以)
<pb:KR4c0069_WYG_035-25b>
　　　　(此/荅)
書意詩情不偶然若云夢想在林泉願為愚谷煙霞侶
思結空門香火縁毎愧尚書情眷眷自憐居士病綿綿
不知待得心期否老校於君六七年
　　　春盡日
芳景銷殘暑氣生感時思事坐含情無人開口共誰語
有酒迴頭還自傾醉對數叢紅芍藥渇嘗一盌緑昌眀
(蜀茶之/名也)春歸自遣鶯留語好住林園三兩聲
<pb:KR4c0069_WYG_035-26a>
　　　招山僧
能入城中乞食否莫辭塵土汚袈裟欲知住處東城下
遶竹泉聲是白家
　　　夏日與閒禪師林下避暑
洛景墻西塵土紅伴僧閒坐竹泉東緑蘿潭上不見日
白石灘邊長有風熱閙漸知隨念盡清凉常願與人同
毎因毒暑悲親故多在炎方瘴海中(是歳潮韶等郡/皆有親友謫居)
　　　題新澗亭兼酬寄朝中親故見贈
<pb:KR4c0069_WYG_035-26b>
何處披襟風快哉一亭臨澗四門開金章紫綬辭腰去
白石清泉就眼来自得所宜還獨樂各行其志莫相咍
禽魚出得池籠後縱有人呼可更迴
　　　病中看經贈諸道侶
右眼昬花左足風金篦石水用無功(金篦刮眼病見湼/槃經磁石水治風)
(見外/臺方)不如迴念三乗樂便得浮生百病空無子同居草
庵下(見法/華經)有妻偕老道塲中何煩更請僧為侶月上新
歸侍病翁(時適談氏女子自太原初/歸維摩詰有女名月上也)
<pb:KR4c0069_WYG_035-27a>
　　　遊豐樂招提佛光三寺
竹鞋葵扇白綃巾林野為家雲是身山寺毎遊多寄宿
都城暫出即經旬漢容黄綺為逋客堯放巢由作外臣
昨日制書臨郡縣不談愚谷醉鄉人
　　　醉中得上都親友書以予停俸多時憂問貧乏
　　　　偶乗酒興詠而報之
頭白醉昬昬狂歌秋復春一生耽酒客五度棄官人(蘇/州)
(刑部侍郎河南尹同州刺/史太子少傅皆以病免也)異世陶元亮前生劉伯倫卧
<pb:KR4c0069_WYG_035-27b>
將琴作枕行以鍤隨身歳要衣三對年支糓一囷園葵
烹佐飯秋葉掃添薪沒齒甘蔬食揺頭謝縉紳自能抛
爵禄終不惱交親但得盃中渌從生甑上塵煩君問生
計憂醒不憂貧
　　　池畔逐涼
風清泉冷竹修修三伏炎天涼似秋黄犬引迎騎馬客
青衣扶下釣魚舟衰容自覺宜閒坐蹇歩誰能更逺遊
料得此身終老處只應林下與灘頭
<pb:KR4c0069_WYG_035-28a>
　　　池鶴八絶句
池上有鶴介然不羣烏鳶雞鵝次第嘲噪諸禽似有所
誚鶴亦時復一鳴予非冶長不通其意因戲與贈答以
意斟酌之聊亦自取笑耳
　　　　雞贈鶴
一聲警露君能薄五徳司晨我用多不會悠悠時俗士
重君輕我意如何
　　　　鶴答雞
<pb:KR4c0069_WYG_035-28b>
爾争伉儷泥中鬬吾整羽儀松上棲不可遣他天下眼
却輕野鶴重家雞
　　　　烏贈鶴
與君白黒太分明縱不相親莫見輕我毎夜啼君怨别
玉徽琴裏忝同聲(琴曲有烏夜/啼別鶴怨)
　　　　鶴答烏
吾愛棲雲上華表汝多攫肉下田中吾音中羽汝中角
琴曲雖同調不同(别鶴怨在羽調/烏夜啼在角調)
<pb:KR4c0069_WYG_035-29a>
　　　　鳶贈鶴
君誇名鶴我名鳶君呌聞天我戾天更有與君相似處
飢来一種啄腥羶
　　　　鶴答鳶
無妨自是莫相非清濁髙低各有歸鸞鶴羣中彩雲裏
㡬時曽見喘鳶飛
　　　　鵝贈鶴
君因風送入青雲我被人驅向鴨羣雪頸霜毛紅網掌
<pb:KR4c0069_WYG_035-29b>
請看何處不如君
　　　　鶴答鵝
右軍歿後欲何依只合隨雞逐鴨飛未必犧牲及吾輩
大都我痩勝君肥
　　　談氏小外孫玉童
外翁七十孫三歳笑指琴書欲遣傳自念老夫今耄矣
因思稚子更茫然中郎餘祚鍾羊祜子幼能文似馬遷
才與不才争料得東牀空後且嬌憐(談氏/初逝)
<pb:KR4c0069_WYG_035-30a>
　　　送後集往廬山東林寺兼寄雲臯上人
後集寄将何處去故山迢遞在匡廬舊僧獨有雲臯在
三二年来不得書別後道情添㡬許老来筋力又何如
来生縁會應非逺彼此年過七十餘
　　　客有說(客即李浙東也所/說不能具録其事)
近有人從海上迴海山深處見樓臺中有仙龕虚一室
多傳此待樂天来
　　　答客說
<pb:KR4c0069_WYG_035-30b>
我學空門非學仙恐君此說是虚傳海山不是吾歸處
歸即應歸兠率天(予晚年結彌勒/上生業故云)
　　　哭劉尚書夢得二首
四海齊名白與劉百年交分兩綢繆同貧同病退閒日
一死一生臨老頭盃酒英雄君與操(曺公曰天下英雄/唯使君與操耳)
文章㣲婉我知丘(仲尼云後世知丘者春秋/又云春秋之㫖㣲而婉也)賢豪雖歿
精靈在應共㣲之地下遊
今日哭君吾道孤寢門淚滿白髭鬚不知箭折弓何用
<pb:KR4c0069_WYG_035-31a>
兼恐脣亡齒亦枯窅窅窮泉埋寳玉駸駸落景掛桑榆
夜臺暮齒期非逺但問前頭相見無
　
　
　
　
　
　
<pb:KR4c0069_WYG_035-31b>
　
　
　
　
　
　
　
　白氏長慶集巻三十六

<pb:KR4c0069_WYG_036-1a>
欽定四庫全書
　白氏長慶集巻三十七
　　　　　　　　　　　　唐　白居易　撰
　　律詩(五言七言/凢一百首)
　　　昨日復今辰
昨日復今辰悠悠七十春所經多故處却想似前身散
秩優游老閒居清浄貧螺盃中有物鶴氅上無塵解佩
收朝帶抽簪換野巾風儀與名號別是一生人
<pb:KR4c0069_WYG_036-1b>
　　　病瘡
門有醫来往庭無客送迎病銷談笑興老足歎嗟聲鶴
伴臨池立人扶下砌行脚瘡春斷酒那得有心情
　　　遊趙村杏花
趙村紅杏毎年開十五年来看㡬迴七十三人難再到
今春来是别花来
　　　刑部尚書致仕
十五年来洛下居道縁俗累兩何如迷路心迴因向佛
<pb:KR4c0069_WYG_036-2a>
宦途事了是懸車全家遯世曽無悶半俸資身亦有餘
唯是名銜人不會毗耶長者白尚書
　　　初致仕後戲詶留守牛相公(并呈分司/諸寮友)
南北東西無所羈挂冠自在勝分司探花嘗酒多先到
拜表行香盡不知炮笋烹魚飽飡後擁袍枕臂醉眠時
報君一語君應笑兼亦無心羨保釐
　　　問諸親友
七十人難到過三更較稀占花租野寺定酒典朝衣趂
<pb:KR4c0069_WYG_036-2b>
醉春多出貪歡夜未歸不知親故口道我是耶非
　　　戲問牛司徒
抖擻塵纓捋白鬚半酣扶起問司徒不知詔下懸車後
醉舞狂歌有例無
　　　不與老為期
不與老為期因何兩鬢絲纔應免夭促便巳及衰羸昨
夜夢何在明朝身不知百憂非我所三樂是吾師閉目
常閒坐低頭毎静思存神機慮息飬氣語言遲行亦携
<pb:KR4c0069_WYG_036-3a>
詩箧眠多枕酒巵自慙無一事少有不安時
　　　開龍門八節石灘詩二首(并序/)
東都龍門潭之南有八節灘九峭石船筏過此例及破
傷舟人檝師推挽束縳大寒之月躶跣水中飢凍有聲
聞於終夜予嘗有願力及則救之會昌四年有悲智僧
道遇適同發心經營開鑿貧者出力仁者施財於戲從
古有礙之險未来無窮之苦忽乎一旦盡除去之兹吾
所用適願快心拔苦施樂者耳豈獨以功徳福報為意
<pb:KR4c0069_WYG_036-3b>
哉因作二詩刻題石上以其地屬寺事因僧故多引僧
言見志
鐵鑿金鎚殷若雷八灘九石劒稜摧竹篙桂檝飛如箭
百筏千艘魚貫来振錫導師憑衆力揮金退傅施家財
他時相逐西方去莫慮塵沙路不開
七十三翁旦暮身誓開險路作通津夜舟過此無傾覆
朝脛從今免苦辛十里叱灘變河漢八寒隂獄化陽春
(八寒地獄見佛名及湼/槃經故以八節灘為比)我身雖歿心長在闇施慈悲與
<pb:KR4c0069_WYG_036-4a>
後人
　　　閒坐
婆娑放雞犬嬉戲任兒童閒坐槐隂下開襟向晚風漚
麻池水裏㬠棗日陽中人物何相稱居然田舎翁
　　　酬寄牛相公同宿話舊勸酒見贈
毎来政事堂中宿共憶華陽觀裏時日暮獨歸愁米盡
泥深同出借驢騎交游今日唯殘我富貴當年更有誰
彼此相看頭雪白一杯可合重推辭
<pb:KR4c0069_WYG_036-4b>
　　　道塲獨坐
整頓衣巾拂浄牀一瓶秋水一鑪香不論煩惱先須去
直到菩提亦擬忘朝謁久停收劒珮宴遊漸罷廢壺觴
世間無用殘年處只合逍遥坐道塲
　　　偶作寄朗之
歴想為官日無如刺史時歡娱接賔客飽暖及妻兒自
到東都後安閒更得宜分司勝刺史致仕勝分司何况
園林下欣然得朗之仰名同舊識為樂即新知有雪先
<pb:KR4c0069_WYG_036-5a>
相訪無花不作期鬬醲乾釀酒誇妙細吟詩里巷千来
往都門五别離岐分兩迴首書到一開眉葉落槐亭院
氷生竹閣池雀羅誰問訊鶴氅罷追隨身與心俱病容
將力共衰老来多健忘唯不忘相思
　　　狂吟七言十四韻
亦知世是休明世自想身非富貴身但恐人間為長物
不如林下作遺民遊依二室成三友住近雙林當四鄰
性海澄渟平少浪心田灑掃浄無塵香山閒宿一千夜
<pb:KR4c0069_WYG_036-5b>
梓澤連遊十六春是客相逢皆故舊無僧毎見不殷勤
藥停有喜閒銷疾金盡無憂醉忘貧補綻衣裳愧妻女
支持酒肉賴交親俸隨日計錢盈貫禄逐年支粟滿囷
(尚書致仕請半俸百斛錢五/十千歳給禄粟二千石焉)洛堰魚鮮供取足游村果
熟饋争新詩章人與傳千首夀命天教過七旬㸃檢一
生徼倖事東都除我更無人
　　　喜裴濤使君携詩見訪醉中戲贈
忽聞扣户醉吟聲不覺停盃倒屣迎共放詩狂同酒癖
<pb:KR4c0069_WYG_036-6a>
與君別是一親情
　　　得潮州楊相公繼之書并詩以此¶寄之
詩情書意兩殷勤来自天南瘴海濵初覩銀鈎還啟齒
細唫瓊什欲沾巾鳳池隔絶三千里蝸舍沉㝠十五春
唯有新昌故園月至今分照兩鄉人(鳳池屬楊相也/蝸舍自謂也)
　　　宿府池西亭
池上平橋橋下亭夜深睡覺上橋行白頭老尹重来宿
十五年前舊月眀
<pb:KR4c0069_WYG_036-6b>
　　　閒眠
暖牀斜卧日曛腰一覺閒眠百病銷盡日一餐茶兩碗
更無所要到明朝
　　　楊柳枝詞
　　　　(雲溪友議居易有妓樊素善歌小蠻善舞嘗/為詩曰櫻桃樊素口楊柳小蠻腰年既髙邁)
　　　　(而小蠻方豐豔因/楊柳詞以託意云)
一樹春風千萬枝嫩於金色軟於絲永豐西角荒園裏
盡日無人屬阿誰
<pb:KR4c0069_WYG_036-7a>
　　　詔取永豐柳植禁苑感賦
　　　　(又云宣宗朝國樂唱前詞上問誰作永豐在/何處左右具以對遂因東使命取永豐柳兩)
　　　　(枝植於禁中居易感上知其/名且好尚風雅又為詩一章)
一樹衰殘委泥土雙枝榮耀植天庭定知𤣥象今春後
柳宿光中添兩星
　　　　附河南尹盧貞和
一樹依依在永豐兩枝飛去杳無蹤玉皇曽採人間曲
應逐歌聲入九重
<pb:KR4c0069_WYG_036-7b>
　　　齋居春久感事遣懷
齋戒坐三旬笙歌發四鄰月明停酒夜眼暗看花人賴
學空為觀深知念是塵猶思閒語笑未忘舊交親久作
龍門主多為兎苑賔水嬉歌盡日雪宴燭通晨事事皆
過分時時自問身風光抛得也七十四年春
　　　毎見呂南二郎中新文輒竊有所歎惜因成長
　　　　句以詠所懷
雙金百錬少人知縱我知君徒爾為望梅閣老無妨渇
<pb:KR4c0069_WYG_036-8a>
(二賢詞藻瞻麗衆多以/予曾忝制誥故呼閣老)畫餅尚書不救飢(自喻戲/無益也)
白日迴頭看又晚青雲舉足躡何遲壯年可惜虚銷擲
遣把閒杯吟詠詩
　　　胡吉鄭劉盧張等六賢皆多年夀予亦次焉偶
　　　　於弊居合成尚齒之會七老相顧既醉甚歡
　　　　静而思之此會稀有因成七言六韻以紀之
　　　　傳好事者
七人五百七十歳拖紫紆朱垂白鬚手裏無金莫嗟歎
<pb:KR4c0069_WYG_036-8b>
樽中有酒且歡娱詩吟兩句神猶王酒飲三杯氣尚麄
嵬峩狂歌教婢拍婆娑醉舞遣孫扶天年髙過二疎傅
人數多於四皓圖除却三山五天竺人間此會更應無
(三仙山五天竺/國多有夀者)
　　　前懷州司馬安定胡杲年八十九
　　　衛尉卿致仕馮翊吉皎年八十六
　　　前右龍武軍長史滎陽鄭據年八十四
　　　前磁州刺史廣平劉真年八十二
<pb:KR4c0069_WYG_036-9a>
　　　前侍御史内供奉官范陽盧真年八十一
　　　前永州刺史清河張渾年七十四
　　　刑部尚書致仕太原白居易年七十四
　　　　巳上七人合五百七十歳會昌五年三月二
　　　　十一日於白家履道宅同宴宴罷賦詩時秘
　　　　書監狄兼謩河南尹盧貞以年未七十雖與
　　　　會而不及列
　　　歡喜二偈
<pb:KR4c0069_WYG_036-9b>
得老加年誠可喜當春對酒亦宜歡心中别有歡喜事
開得龍門八節灘
眼闇頭旋耳重聽(平/聲)唯餘心口尚醒醒今朝歡喜縁何
事禮徹佛名百部經
　　　閒居貧活計
冠葢閒居少簞瓢陋巷深稱家開户牖量力置園林儉
薄身都慣營為力不任飢烹一斤肉暖卧兩重衾樽有
陶濳酒囊無陸賈金莫嫌貧活計更富即勞心
<pb:KR4c0069_WYG_036-10a>
　　　贈諸少年
少年莫笑我蹉跎聽我狂翁一曲歌入手榮名取雖少
關心穩事得還多老慙退馬霑芻秣(謂致仕/半俸也)髙喜歸鴻
脫弋羅官給俸錢天與夀些些貧病柰吾何
　　　感所見
巧者焦勞智者愁愚翁何喜復何憂莫嫌山木無人用
大勝籠禽不自由網外老雞因斷尾盤中鮮膾為呑鈎
誰人會我心中事冷笑時時一掉頭
<pb:KR4c0069_WYG_036-10b>
　　　寄黔州馬常侍
閒看雙節信為貴樂飲一杯誰與同可惜風情與心力
五年抛擲在黔中
　　　和李相公留守題漕上新橋六韻(同用/黎字)
選石鋪新路安橋壓古堤似從銀漢下落傍玉川西影
定欄杆倒標髙華表齊煙開虹半見月冷鶴雙棲材映
䕫龍小功嫌元凱低從容濟世後餘力及黔黎
　　　閒居
<pb:KR4c0069_WYG_036-11a>
風雨蕭條秋少客門庭冷静晝多關金羈絡馬近賣却
羅袖栁枝尋放還書巻畧尋聊取睡酒杯淺把粗開顔
眼昬入夜休看月脚重經春不上山心静無妨喧處寂
機忘兼覺夢中閒是非愛惡銷停盡唯寄空身在世間
　　　新秋夜雨
蟋蟀暮啾啾光隂不少留松簷半夜雨風幌滿牀秋曙
早燈猶在凉初簟未收新晴好天氣誰伴老人遊
　　　春眠
<pb:KR4c0069_WYG_036-11b>
枕低被暖身安穩日照房門帳未開還有少年春氣味
時時蹔到夢中来
　　　喜老自嘲
靣黒頭雪白自嫌還自憐毛龜蓍下老蝙蝠䑕中仙名
籍同逋客衣装類古賢裘輕被白㲲(徒協/切)靴暖蹋烏氊
周易休開卦陶琴不上絃任從人棄擲自與我周旋鐵
馬因疲退鉛刀以鈍全行開第八秩可謂盡天年(時俗/謂七)
(十巳上為/開第八秩)
<pb:KR4c0069_WYG_036-12a>
　　　能無愧
十兩新綿褐披行暖似春一圑香絮枕倚坐穩於人婢
僕遣他嘗藥草兒孫與我拂衣巾迴看左右能無愧飬
活枯殘廢退身
　　　河陽石尚書破回鶻迎貴主過上黨射鷺&KR2111;繪
　　　　畫為圖猥䝉見示稱歎不足以詩美之
塞北虜郊隨手破山東賊壘掉鞭收烏孫公主歸秦地
白馬将軍入潞州劒㧞青鱗蛇尾活弦抨赤羽火星流
<pb:KR4c0069_WYG_036-12b>
須知鳥目猶難漏(尚書将入潞府偶逢水鳥鷺&KR2111;引弓/射之一發中目三軍踴躍其事上聞)
(詔下/美之)縱有天狼豈足憂畫角三聲刁斗暁清商一部管
絃秋他時麟閣圖勲業更合何人居上頭
　　　自詠老身示諸家屬
夀及七十五俸霑五十千夫妻偕老日甥姪聚居年粥
美嘗新米袍温換故綿家居雖濩落眷屬幸團圎置榻
素屏下移爐青帳前書聽孫子讀湯看侍兒煎走筆還
詩<md:KR4c0069_SBCK_020-25b>¶債抽衣當藥錢支分閒事了爬背向陽眠
<pb:KR4c0069_WYG_036-13a>
　　　自問此心呈諸老伴
朝問此心何所思暮問此心何所為不入公門慵斂手
不看人靣免低眉居士室閒眠得所少年塲上飲非宜
閒談亹亹留諸老美醖徐徐進一巵心未曽求過分事
身常少有不安時此心除自謀身外更問其餘盡不知
　　　六年立春日人日作
二日立春人七日盤蔬餅餌逐時新年方吉鄭猶為少
家比劉韓未是貧鄉園節歳應堪重親故歡遊莫厭頻
<pb:KR4c0069_WYG_036-13b>
試作循潮封眼想何由得見洛陽春(分司致仕官中吉/傅鄭諮議最老韓)
(庶子劉員外尤貧循潮封/三郡遷客皆洛下舊遊也)
　　　齋居偶作
童子装爐火行添一炷香老翁持麈尾坐拂半張牀巻
縵看天色移齋近日陽甘鮮新餅果穩暖舊衣裳止足
安生理優閒樂性塲是非一以遣動静百無妨豈有物
相累兼無情可忘不須憂老病心是自醫王
　　　詠身
<pb:KR4c0069_WYG_036-14a>
自中風来三歴閏(病風八年/凢三閏矣)從懸車後幾逢春周南留
滯稱遺老(見太史/公傳)漢上羸殘號半人¶(見習鑿/齒傳)薄有文章
傳子弟¶斷無書札答交親餘年自問将何用恐是人間
䞉長身
　　　予與山南王僕射起淮南李僕射紳事歴五
　　　　朝踰三紀海内年輩今唯三人榮路雖殊交
　　　　情不替聊題長句寄舉之公垂二相公
故交海内只三人二坐巖廊一卧雲老愛詩書還似我
<pb:KR4c0069_WYG_036-14b>
榮兼将相不如君百年膠漆初心在萬里¶煙霄中路分
阿閣鸞凰野田鶴何人信道舊同羣
　　　讀道徳經
𤣥元皇帝著遺文烏角先生仰後塵金玉滿堂非已物
子孫委蛻是他人世間盡不關吾事天下無親於我身
只有一身宜愛䕶少敎氷炭逼心神
　　　禽蟲十二章(并序/)
莊列寓言風騷比興多假蟲鳥以為筌蹄故詩義始於
<pb:KR4c0069_WYG_036-15a>
關雎鵲巢道說先乎鯤鵬蜩鷃之類是也予閒居乗興
偶作一十二章頗類志怪放言毎章可致一哂一哂之
外亦有以自警其衰耄封執之惑焉頃如此作多與故
人㣲之夢得共之㣲之夢得嘗云此乃九奏中新聲八
珍中異味也有㫖哉有㫖哉今則獨吟想二君在目能
無恨乎
鷰違戊巳鵲避歳兹事因何羽族知疑有鳯凰頒鳥厯
一時一日不參差(不知其然也鷰衘泥常避戊巳/日鵲巢口常避太歳驗之皆信)
<pb:KR4c0069_WYG_036-15b>
水中科斗長成蛙林下桑蟲老作蛾蛙跳蛾舞仰頭笑
焉用鯤鵬鱗羽多(齊物/也)
江魚羣從稱妻妾塞鴈聨行號弟兄但恐世閒真眷屬
親疎亦是强為名(故名也江沱閒有魚毎游輒三如媵/隨妻一先二後土人號為婢妾魚禮)
(云鴈兄/弟行)
蠶老繭成不庇身蜂飢蜜熟屬他人須知年老憂家者
恐是二蟲虚苦辛(自警/也)
阿閣鵷鸞田舍烏妍蚩貴賤兩懸殊如何閉向深籠裏
<pb:KR4c0069_WYG_036-16a>
一種摧頽觸四隅(有所/感也)
獸中刀鎗多怒吼鳥遭羅弋盡哀鳴羔羊口在縁何事
闇死屠門無一聲(有所/悲也)
蟭螟殺敵蚊巢上蠻觸交争蝸角中應似諸天觀下界
一㣲塵内鬬英雄(自照/也)
蠨蛸網上罥蜉蝣反覆相持死始休何異浮生臨老日
一彈指頃報恩讎(誡報/也)
蟻王化飯為臣妾螺母偷蟲作子孫彼此假名非本物
<pb:KR4c0069_WYG_036-16b>
其閒何怨復何恩
豆苖鹿嚼解烏毒艾葉雀銜奪鷰巢鳥獸不曽看本草
諳知藥性是誰敎(嘗獵者說云鹿若中箭發即嚼豆葉/食之多消解箭毒多用烏頭故云烏)
(毒又鷰惡艾雀欲奪其巢先採/一艾致其巢輒避去因而有之)
一䑕得¶仙生羽翼衆䑕相看有羨色豈知飛上未半空
巳作烏鳶口中食
鵝乳飬雛遺在水魚心想子變成鱗細㣲幽隱何窮事
知者唯應是聖人(鵝放乳水中不能離羣雛從而食之/皆飽而去之又如魚想子子成魚並)
<pb:KR4c0069_WYG_036-17a>
(是佛經/中說)
　
　
　
　
　
　
　
<pb:KR4c0069_WYG_036-17b>
　
　
　
　
　
　
　
　白氏長慶集巻三十<md:KR4c0069_SBCK_020-26a>¶七
<md:KR4c0069_SBCK_021-1a>¶
<pb:KR4c0069_WYG_037-1a>
欽定四庫全書
　白氏長慶集巻三十八¶
　　　　　　　　　　　　唐　白居易　撰
　　詩賦(凢十/五首)¶
　　
